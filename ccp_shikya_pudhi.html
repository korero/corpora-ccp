<!DOCTYPE HTML>
<!--
  A book published by https://kalpataruboi.org/ via Bivuti Chakma.
  To the extent possible under law, https://kalpataruboi.org/ and
  Bivuti Chakma have waived all copyright and related or neighboring
  rights to this corpus. This work is published from Bangladesh.
  Public Domain — https://creativecommons.org/publicdomain/zero/1.0/
-->
<html lang="ccp">
<head>
<meta charset="utf-8"/>
<link rel="license"
      href="https://creativecommons.org/publicdomain/zero/1.0/"/>
</head>
<body>

<h2>𑄇𑄳𑄅𑄧𑄝𑄨𑄖𑄴</h2>
<p>𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋𑄢𑄴 𑄉𑄧𑄛𑄴</p>
<p>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</p>

<p>𑄥𑄪𑄚𑄨 𑄗𑄉𑄧 𑄇𑄳𑄅𑄳𑄃𑄧𑄠𑄴 𑄘𑄧𑄱𑄋𑄳𑄦𑄧𑄢𑄴 𑄟𑄭𑄪 𑄢𑄳𑄅𑄧𑄋𑄳𑄠𑄬𑄴 𑄝𑄬𑄋𑄢𑄴 𑄉𑄧𑄛𑄴, 𑄦𑄙𑄨𑄇𑄴 𑄉𑄧𑄝𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋𑄢𑄴 𑄍𑄨𑄚𑄨 𑄎𑄠𑄴 𑄛𑄪𑄚𑄧𑄱 𑄢𑄧𑄇𑄴𑅁 𑄃𑄬𑄇𑄴𑄙𑄨𑄚𑄴 𑄞𑄨𑄣𑄳𑄠𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄬𑄦𑄳𑄣𑄧
𑄏𑄢𑄴𑄝𑄬𑄢, 𑄉𑄧𑄘 𑄘𑄨𑄚𑄳𑄦𑄴𑄧𑄱 𑄞𑄳𑄅𑄧𑄋𑄨𑄚𑄬𑄠𑄳𑄦𑄧𑄱 𑄇𑄨𑄌𑄳𑄦𑄴𑄪 𑄚𑄧𑄛𑄳𑄃𑄬𑄭𑄣𑄴 𑄖𑄬 𑄘𑄬𑄊𑅁 𑄝𑄬𑄣𑄳𑄠𑄬𑄴 𑄝𑄬𑄣𑄳𑄠𑄬𑄴 𑄚𑄧𑄱 𑄎𑄪𑄟𑄧𑄱𑄖𑄴 𑄃𑄳𑄄𑄬 𑄇𑄧𑄣𑄍𑄧 𑄖𑄬 𑄖𑄧𑄉𑄢𑄴, 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬 𑄇𑄨𑄌𑄳𑄦𑄴𑄪𑄚𑄳𑄆𑄬 𑄇𑄳𑄅𑄧𑄢𑄴𑄝𑄧𑄱
𑄉𑄳𑄅𑄧𑄢𑄳𑄦𑄨 𑄈𑄬𑄝𑄢𑄴𑅁 𑄈𑄇𑄳𑄦𑄴𑄧𑄚𑄴 𑄗𑄬𑄚𑄳𑄆𑄬 𑄥𑄬 𑄇𑄪𑄢𑄳𑄠𑄬 𑄦𑄳𑄅𑄧𑄢𑄨𑄋𑄴 𑄃𑄬𑄇𑄳𑄦𑄴𑄧𑄱 𑄘𑄧𑄉𑄧𑄢𑄬𑄢𑄴, 𑄟𑄧𑄚𑄬 𑄟𑄧𑄚𑄬 𑄞𑄝𑄬𑄢𑄴 𑄖𑄬 𑄎𑄧𑄟𑄳𑄦𑄧𑄢𑄳𑄦𑄬 𑄃𑄨𑄞𑄳𑄄𑄬 𑄓𑄉𑄬𑄢𑄴𑅁 𑄘𑄪𑄝𑄧𑄱 𑄍𑄬𑄢𑄬 𑄛𑄳𑄅𑄧𑄣𑄳𑄆𑄬𑄴 𑄃𑄊𑄬
𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄎𑄪𑄚𑄨 𑄚𑄳𑄦𑄨𑄉𑄨𑄣𑄳𑄠𑄬, 𑄈𑄟𑄇𑄳𑄦𑄴𑄠𑄴 𑄍𑄢𑄨 𑄚𑄧𑄝𑄢𑄨𑄝𑄧𑄱 𑄎𑄪𑄚𑄨 𑄃𑄬𑄝𑄢𑄴 𑄘𑄬𑄉𑄨𑄦𑄳𑄣𑄳𑄠𑄬𑅁 𑄈𑄇𑄳𑄦𑄴𑄧𑄚𑄴 𑄗𑄬𑄚𑄳𑄆𑄬 𑄎𑄪𑄟𑄧𑄱 𑄣𑄬𑄎𑄖𑄴 𑄦𑄳𑄅𑄧𑄢𑄨𑄋𑄳𑄦𑄧𑄱 𑄌𑄧𑄢𑄬𑄢𑄴, 𑄇𑄨𑄋𑄨𑄢𑄳𑄦𑄨 𑄛𑄬𑄞𑄧 𑄖𑄬
𑄦𑄳𑄅𑄧𑄢𑄨𑄋𑄳𑄦𑄴𑄧𑄱,𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄞𑄞𑄬𑄢𑄴𑅁 𑄞𑄝𑄨-𑄌𑄨𑄚𑄴𑄘𑄨 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄃𑄬𑄇𑄳𑄦𑄴𑄚𑄴 𑄝𑄪𑄖𑄴𑄙𑄨 𑄥𑄢𑄴, 𑄃𑄬𑄝𑄢𑄧𑄖𑄴 𑄈𑄟𑄇𑄳𑄦𑄴𑄠𑄴 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄍𑄢𑄨 𑄚𑄧𑄝𑄢𑄨𑄞𑄧𑄱 𑄃𑄳𑄃𑄢𑄴
𑅁 𑄛𑄢𑄴𑄝𑄧𑄱 𑄝𑄳𑄃𑄏𑄧𑄖𑄴 𑄑𑄉𑄧𑄣𑄚𑄴𑄙𑄳𑄆 𑄝𑄌𑄳𑄠𑄬𑄴𑄠𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄒𑄪𑄋𑄴,  𑄥𑄬 𑄥𑄧𑄟𑄢𑄬 𑄝𑄧𑄢𑄴 𑄉𑄳𑄅𑄧𑄢𑄨𑄚𑄳𑄦𑄳𑄆𑄬 𑄟𑄧𑄱𑄚𑄳𑄦𑄬𑄚𑄴𑄙𑄨 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄜𑄪𑄋𑄴..𑅁 𑄝𑄳𑄅𑄧𑄚𑄴𑄘𑄪𑄉𑄧𑄱𑄢𑄴 𑄃𑄝𑄌𑄴 𑄟𑄧𑄚𑄬
𑄉𑄳𑄅𑄧𑄢𑄨𑄚𑄳𑄦𑄳𑄆𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄘𑄪𑄟𑄪𑄣𑄳𑄠𑄴𑄧𑄱, 𑄦𑄙𑄨𑄇𑄴 𑄘𑄪𑄟𑄪𑄢𑄧𑄱𑄚𑄖𑄴 𑄚𑄧 𑄘𑄬𑄉𑄨𑄚𑄳𑄦𑄳𑄆𑄬 𑄊𑄪𑄖𑄳𑄠𑄬𑄴𑄖𑄴 𑄙𑄪𑄌𑄴 𑄟𑄣𑄳𑄠𑄴𑄧𑄱𑅁 𑄃𑄬𑄇𑄳𑄦𑄴𑄪 𑄙𑄪𑄎𑄧𑄱𑄖𑄴 𑄇𑄧𑄝𑄣𑄴 𑄜𑄘𑄨𑄚𑄳𑄆𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄑𑄨𑄇𑄴𑄖𑄨𑄉𑄳𑄠𑄬𑄢𑄴, 𑄇𑄨
𑄉𑄳𑄅𑄧𑄢𑄨𑄞𑄧𑄱 𑄃𑄪𑄘𑄩𑄌𑄴 𑄚𑄧𑄛𑄳𑄄𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄨𑄢𑄴 𑄉𑄨𑄢𑄳𑄠𑄬𑄢𑄴𑅁 𑄙𑄝 𑄙𑄝 𑄎𑄬𑄭𑄚𑄳𑄆𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄉𑄧𑄖𑄴𑄧𑄚𑄞𑄧𑄱 𑄌𑄳𑄄𑄬 𑄇𑄝𑄨𑄣𑄧𑄱, 𑄑𑄪𑄣𑄴𑄟𑄪𑄣𑄴 𑄊𑄟𑄨 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄦𑄳𑄅𑄧𑄢𑄨𑄋𑄳𑄦𑄴𑄧𑄱
𑄝𑄪𑄉𑄨 𑄃𑄚𑄨𑄦𑄳𑄣𑄧𑄱𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄃𑄬𑄇𑄴𑄙𑄨𑄚𑄴 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄪𑄙𑄪 𑄎𑄬𑄠𑄳𑄦𑄬? 𑄈. 𑄉𑄧𑄘 𑄘𑄨𑄚𑄳𑄦𑄴𑄧𑄱 𑄞𑄳𑄅𑄧𑄋𑄨𑄚𑄳𑄆𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄨 𑄛𑄳𑄃𑄬𑄠𑄳𑄦𑄬?
𑄉. 𑄝𑄬𑄣𑄳𑄠𑄬𑄴 𑄝𑄬𑄣𑄳𑄠𑄬𑄴 𑄊𑄧𑄢𑄧𑄖𑄴 𑄃𑄬𑄞𑄢𑄴 𑄦𑄳𑄆𑄚𑄳𑄆𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄨 𑄣𑄊𑄧𑄖𑄴 𑄛𑄳𑄃𑄬𑄠𑄳𑄦𑄬? 𑄊. 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄘𑄬𑄚𑄳𑄄𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄨 𑄞𑄛𑄳𑄠𑄬𑄴? 𑄋. 𑄢𑄳𑄅𑄧𑄋𑄳𑄦𑄳𑄠𑄬𑄴
𑄝𑄬𑄋 𑄛𑄢𑄴𑄝𑄧𑄱 𑄝𑄏𑄧𑄖𑄴 𑄑𑄉𑄧𑄣𑄚𑄴𑄙𑄳𑄆 𑄇𑄨 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄌. 𑄝𑄳𑄅𑄧𑄚𑄴𑄘𑄪𑄉𑄧𑄱 𑄃𑄝𑄌𑄴 𑄟𑄧𑄚𑄬 𑄉𑄳𑄅𑄧𑄢𑄳𑄦𑄨 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄴 𑄇𑄨 𑄃𑄧𑄝𑄧𑄌𑄴𑄗 𑄦𑄳𑄅𑄧𑄠𑄬? 𑄍. 𑄑𑄪𑄣𑄴𑄟𑄪𑄣𑄴 𑄊𑄟𑄨 𑄢𑄳𑄅𑄧𑄋𑄳𑄦𑄳𑄠𑄬𑄴
𑄝𑄬𑄋 𑄇𑄨 𑄝𑄪𑄉𑄨 𑄃𑄚𑄨𑄦𑄳𑄣𑄧𑄱?</p>
  
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄥𑄪𑄚𑄨𑄗𑄉𑄧 𑄇𑄳𑄅𑄳𑄃𑄧𑄠𑄴 𑄘𑄧𑄱𑄋𑄳𑄦𑄧𑄢𑄴 𑄟𑄭𑄪 ------ 𑄉𑄧𑄛𑄴, 𑄦𑄙𑄨𑄇𑄴 𑄉𑄧𑄝𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋𑄢𑄴 𑄍𑄨𑄚𑄨𑄎𑄠𑄴----𑅁
𑄈. ------- 𑄚𑄧𑄱 𑄎𑄪𑄟𑄧𑄱𑄖𑄴 𑄃𑄳𑄄𑄬 𑄇𑄧𑄣𑄍𑄧 𑄖𑄬 𑄖𑄧𑄉𑄢𑄴, 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬 𑄇𑄨𑄌𑄳𑄦𑄴𑄪𑄚𑄳𑄆𑄬--------𑄈𑄬𑄝𑄢𑄴𑅁 𑄉. 𑄞𑄛𑄬𑄴 𑄞𑄛𑄬𑄴 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄳𑄅𑄧𑄣𑄳𑄠𑄴𑄧𑄱
------, 𑄃𑄬𑄝𑄢𑄧𑄖𑄴 𑄈𑄟𑄇𑄳𑄦𑄴𑄠𑄴 ---- 𑄍𑄢𑄨 𑄚𑄧𑄝𑄢𑄨𑄝𑄧𑄱 𑄃𑄳𑄃𑄢𑄴𑅁 𑄊. ------ 𑄟𑄧𑄚𑄬 𑄉𑄳𑄅𑄧𑄢𑄨 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄘𑄪𑄟𑄪𑄣𑄳𑄠𑄴𑄧𑄱, 𑄦𑄙𑄨𑄇𑄴 𑄙𑄝𑄖𑄴 𑄚𑄧 𑄘𑄬𑄉𑄨𑄚𑄳𑄦𑄳𑄆𑄬
𑄊𑄪𑄖𑄳𑄠𑄬𑄴𑄖𑄴 ------𑅁 𑄹. 𑄟𑄘𑄧𑄟𑄳𑄦𑄬𑄖𑄴: 𑄊𑄪𑄖𑄳𑄠𑄬𑄴 = 𑄇𑄛𑄳𑄠𑄬𑄴𑄉𑄏𑄧𑄢𑄴 𑄉𑄧𑄢𑅁 𑄇𑄚𑄳𑄦𑄖𑄴 = 𑄝𑄢𑄳𑄦𑄖𑄴𑅁 𑄇𑄳𑄅𑄧𑄢𑄴𑄝𑄧𑄱 = 𑄟𑄳𑄅𑄧𑄢𑄨𑄌𑄴𑄌𑄳𑄆 𑄟𑄨𑄎𑄬𑄭𑄣𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄈𑄬𑄝𑄢𑄴
𑄎𑄨𑄚𑄨𑄌𑄴𑅁 𑄙𑄪𑄌𑄴 = 𑄥𑄨𑄢𑄳𑄠𑄬𑄣𑄳𑄆 𑄟𑄳𑄦𑄬𑄢𑄚𑅁 𑄈𑄚𑄧𑄇𑄳𑄦𑄴𑄧𑄚𑄴 = 𑄇𑄨𑄎𑄪𑄥𑄧𑄟𑅁 𑄙𑄝 = 𑄘𑄪𑄟𑄪𑄢𑄴𑅁 𑄦𑄳𑄅𑄧𑄢𑄨𑄋𑄴 = 𑄃𑄬𑄇𑄴 𑄎𑄖𑄳𑄠𑄬𑄴 𑄏𑄢𑄴𑄞𑄧𑄱 𑄦𑄬𑄟𑄚𑄴𑅁</p>

<h2>𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄥𑄪𑄊𑄳𑄠𑄬 𑄗𑄬𑄞𑄚𑄨</h2>

<h3>𑄓𑄁𑄉𑄫 𑄃𑄨𑄁𑄣𑄳𑄃𑄧𑄚𑄴 𑄌𑄇𑄴𑄟𑄳𑄦</h3>
<p>This is the content for Layout P Tag</p>
<p>𑄢𑄋𑄝𑄨, 𑄇𑄣𑄝𑄨, 𑄣𑄟𑄴𑄝𑄨, 𑄝𑄘𑄳𑄅𑄧𑄚𑄩;
𑄉𑄧𑄢𑄳𑄦𑄧𑄚𑄴 𑄌𑄧𑄣𑄌𑄳𑄅𑄧𑄣𑄨,𑄎𑄧𑄣𑄳𑄃𑄎𑄳𑄅𑄧𑄣𑄨,𑄟𑄢𑄟𑄢𑄨𑅁
𑄥𑄧𑄟𑄢𑄬 𑄈𑄚𑄴 𑄗𑄚𑄴,𑄉𑄧𑄢𑄳𑄦𑄧𑄚𑄴 𑄊𑄧𑄢𑄧𑄇𑄟𑄴,
𑄉𑄨𑄖𑄴 𑄉𑄳𑄃𑄚𑄴 𑄚𑄎𑄧𑄚𑄴 𑄊𑄧𑄢𑄚𑄴 𑄃𑄪𑄟𑄴 𑄉𑄧𑄢𑄳𑄦𑄚𑄴𑅁</p>

<p>𑄢𑄇𑄴 𑄃𑄪𑄘𑄨𑄦𑄳𑄣𑄳𑄠𑄬 𑄉𑄧𑄝𑄉𑄳𑄅𑄧𑄝𑄨 𑄉𑄬𑄭𑄣𑄴 𑄘𑄳𑄠𑄬𑄘𑄨,
𑄈𑄪𑄎𑄨 𑄃𑄧𑄇𑄴𑄑𑄧𑄖𑄴 𑄝𑄬𑄭 𑄚𑄉𑄳𑄅𑄧𑄢𑄨 𑄘𑄉𑄘𑄉𑄨𑅁
𑄦𑄨𑄋𑄨𑄢𑄩 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄳𑄆 𑄃𑄪𑄘𑄨𑄦𑄳𑄣𑄇𑄴,
𑄃𑄬𑄉𑄬, 𑄃𑄬𑄉𑄬 𑄉𑄳𑄅𑄧𑄢𑄳𑄦𑄨 𑄝𑄧𑄱 𑄎𑄬𑄭 𑄜𑄪𑄢𑄬𑄦𑄳𑄣𑄇𑄴𑅁</p>

<p>𑄚𑄳𑄆𑄬 𑄃𑄳𑄃𑄢𑄴 𑄇𑄧𑄚𑄳𑄦𑄧𑄎𑄧𑄚𑄴 𑄇𑄧𑄚𑄳𑄦𑄧𑄎𑄧𑄚𑄧 𑄇𑄪𑄢𑄳𑄠𑄬,
𑄝𑄬𑄇𑄳𑄦𑄴𑄪𑄚𑄴 𑄉𑄬𑄦𑄳𑄣𑄇𑄴 𑄟𑄝𑄝𑄧𑄖𑄳𑄦𑄴𑄪𑄚𑄴 𑄥𑄳𑄅𑄧𑄢𑄬𑅁
𑄛𑄧𑄱-𑄍𑄝 𑄛𑄳𑄄𑄬𑄛𑄭𑄫 𑄎𑄧𑄇𑄳𑄦𑄬𑄴 𑄝𑄬𑄢 𑄃𑄬𑄏𑄧𑄚𑄴,
𑄝𑄧𑄎𑄧𑄢𑄳𑄦𑄧 𑄟𑄙𑄖𑄴 𑄃𑄬𑄇𑄴𑄝𑄢𑄴 𑄘𑄬𑄊𑄘𑄬𑄊𑄨 𑄦𑄧𑄚𑄴𑅁</p>

<p>𑄥𑄬𑄇𑄳𑄦𑄬𑄴 𑄦𑄨𑄘𑄳𑄅𑄧𑄖𑄴 𑄖𑄪𑄦𑄳𑄣𑄧𑄱𑄚𑄴 𑄌𑄨𑄉𑄳𑄅𑄧𑄚𑄧𑄢𑄴 𑄇𑄧𑄙𑄚𑄳𑄦𑄨,
𑄣𑄎𑄬𑄭𑄣𑄎𑄬𑄭 𑄇𑄳𑄃𑄧𑄱𑄇𑄩 𑄉𑄧𑄢𑄳𑄦𑄧𑄚𑄴 𑄉𑄝𑄪𑄢𑄳𑄦𑄧𑄱𑄢𑄴 𑄇𑄳𑄅𑄧𑄣𑄚𑄳𑄦𑄨 
𑄝𑄝𑄧 𑄊𑄧𑄢𑄧𑄖𑄴 𑄘𑄨𑄖𑄨𑄚𑄴 𑄙𑄨𑄚𑄴 𑄌𑄧𑄣𑄬 𑄦𑄎𑄨 𑄈𑄪𑄏𑄨 
𑄚𑄬𑄇𑄴𑄪𑄚𑄳𑄦𑄬 𑄎𑄬𑄝𑄢𑄴 𑄇𑄧𑄦𑄳𑄣𑄬 𑄌𑄬𑄢𑄁 𑄌𑄬𑄢𑄁 𑄌𑄳𑄅𑄧𑄉𑄳𑄅𑄧𑄛𑄚𑄩</p>

<p>𑄟-𑄝𑄛𑄳𑄦𑄴𑄪𑄚𑄴 𑄟𑄳𑄅𑄧𑄢𑄨 𑄉𑄬𑄦𑄳𑄣𑄬 𑄝𑄬𑄢𑄝𑄬𑄢𑄨 𑄇𑄧𑄟𑄬,
𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄘𑄬𑄊 𑄘𑄬𑄊𑄨 𑄚𑄧𑄦𑄳𑄆𑄧 𑄃𑄳𑄃𑄢𑄴 𑄉𑄧𑄟𑄬𑅁
𑄝𑄚𑄳𑄦 𑄗𑄠𑄴 𑄛𑄪𑄏𑄧𑄱𑄢𑄴 𑄣𑄧𑄱𑄣𑄨 𑄇𑄧𑄚𑄬 𑄇𑄪𑄙𑄪 𑄃𑄊𑄧𑄚𑄴,
𑄥𑄪𑄚𑄨𑄣𑄳𑄠𑄬 𑄇𑄪 𑄈𑄧𑄝𑄧𑄢𑄴 𑄉𑄪𑄏𑄨 𑄉𑄪𑄏𑄨 𑄇𑄚𑄧𑄚𑄴𑅁</p>

<p>𑄃𑄧𑄝𑄳𑄃𑄪𑄌𑄴 𑄟𑄨𑄣𑄬𑄛𑄧𑄱 𑄚𑄧 𑄝𑄪𑄏𑄧𑄱𑄚𑄴 𑄥𑄧𑄁𑄥𑄢𑄴,
𑄚𑄘𑄨𑄚𑄴 𑄘𑄳𑄆𑄬𑄚𑄳𑄦𑄳𑄆𑄬 𑄝𑄪𑄎𑄨𑄦𑄳𑄣𑄳𑄠𑄬 𑄇𑄨𑄦𑄧𑄝𑄧 𑄃𑄳𑄃𑄢𑄴𑅁
"𑄗𑄇𑄳𑄦𑄬𑄴 𑄢𑄬𑄚 𑄢𑄬𑄚𑄨 𑄚𑄧 𑄗𑄇𑄳𑄦𑄬𑄴 𑄉𑄳𑄅𑄧𑄚 𑄉𑄳𑄅𑄧𑄚𑄨 "
𑄃𑄬𑄇𑄴𑄘𑄨𑄚𑄴 𑄝𑄪𑄏𑄨 𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄥𑄪𑄊𑄳𑄠𑄬 𑄗𑄬𑄞𑄚𑄨!</p>

                                                
<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. "𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄥𑄪𑄊𑄳𑄠𑄬 𑄗𑄬𑄞𑄚𑄨" 𑄇𑄳𑄅𑄧𑄝𑄨𑄖𑄳𑄦𑄴𑄧𑄱𑄖𑄴 𑄌𑄳𑄆𑄬𑄢𑄴 𑄞𑄳𑄅𑄧𑄚𑄳𑄅𑄧 𑄚𑄋𑄴 𑄇𑄨 𑄇𑄨? 𑄈. 𑄢𑄇𑄴 𑄃𑄪𑄘𑄨𑄦𑄳𑄣𑄳𑄠𑄬
𑄃𑄳𑄃 𑄈𑄪𑄎𑄨 𑄃𑄧𑄇𑄴𑄒𑄧𑄖𑄴 𑄌𑄳𑄆𑄬𑄢𑄴 𑄞𑄳𑄅𑄧𑄚𑄬 𑄇𑄨 𑄇𑄨 𑄉𑄧𑄢𑄳𑄦𑄧𑄚𑄴? 𑄉. 𑄌𑄳𑄆𑄬𑄢𑄴 𑄞𑄳𑄅𑄧𑄚𑄬 𑄌𑄨𑄉𑄳𑄅𑄧𑄚𑄧 𑄇𑄧𑄙𑄚𑄳𑄦𑄨 𑄇𑄧𑄇𑄳𑄦𑄬𑄴 𑄦𑄨𑄘𑄳𑄅𑄧𑄖𑄴 𑄖𑄪𑄦𑄳𑄣𑄧𑄱𑄚𑄴? 𑄊. 𑄟-𑄝𑄛𑄳𑄦𑄴𑄪𑄚𑄴 𑄟𑄳𑄅𑄧𑄢𑄨 𑄉𑄬𑄦𑄳𑄣𑄬 𑄇𑄨
𑄃𑄧𑄝𑄧𑄌𑄴𑄗 𑄦𑄧𑄠𑄴? 𑄋. 𑄇𑄪 𑄈𑄧𑄝𑄧𑄢𑄴 𑄥𑄪𑄚𑄨𑄣𑄬 𑄌𑄳𑄆𑄬𑄢𑄴 𑄞𑄳𑄅𑄧𑄚𑄬 𑄇𑄨 𑄉𑄧𑄢𑄳𑄦𑄧𑄚𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄢𑄋𑄝𑄨, 𑄇𑄣𑄝𑄨,-------, ----------- 𑄎𑄧𑄦𑄳𑄣𑄎𑄳𑄅𑄧𑄦𑄳𑄣𑄨𑄨,𑄟𑄢𑄟𑄢𑄨𑅁 𑄈. 𑄚𑄳𑄆𑄬 𑄃𑄳𑄃𑄢𑄴
𑄇𑄧𑄚𑄳𑄦𑄧𑄎𑄧𑄚𑄴 -----------, 𑄝𑄬𑄇𑄳𑄦𑄴𑄪𑄚𑄴 𑄉𑄬𑄦𑄳𑄣𑄇𑄴 ------- 𑄥𑄳𑄅𑄧𑄢𑄬𑅁 𑄉. 𑄝𑄝𑄧 𑄊𑄧𑄢𑄧𑄖𑄴 𑄘𑄨𑄖𑄨𑄚𑄴 𑄙𑄨𑄚𑄴 𑄌𑄧𑄣𑄬 -----, 𑄚𑄬𑄇𑄴𑄪𑄚𑄳𑄦𑄳𑄠𑄬 𑄎𑄬𑄝𑄢𑄴 𑄇𑄧𑄦𑄳𑄣𑄬 𑄌𑄬𑄢𑄁
𑄌𑄬𑄢𑄁 -------𑅁 𑄊. 𑄟-𑄝𑄛𑄳𑄦𑄴𑄪𑄚𑄴 𑄟𑄳𑄅𑄧𑄢𑄨 𑄉𑄬𑄦𑄳𑄣𑄬------, --------- 𑄘𑄬𑄊𑄘𑄬𑄊𑄨 𑄚𑄧 𑄦𑄧𑄠𑄴 𑄃𑄳𑄃𑄢𑄴 𑄉𑄧𑄟𑄬𑅁 𑄋. "𑄗𑄇𑄳𑄦𑄬𑄴 𑄢𑄬𑄚 𑄢𑄬𑄚𑄨 𑄚𑄧 𑄗𑄇𑄳𑄦𑄬𑄴
-----", 𑄃𑄬𑄇𑄴𑄘𑄨𑄚𑄴 𑄝𑄪𑄏𑄨 𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 -------𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄌𑄳𑄅𑄧𑄉𑄳𑄅𑄧𑄛𑄚𑄩 = 𑄇𑄚𑄨𑄣𑄳𑄠𑄬 𑄌𑄳𑄅𑄧𑄉𑄳𑄅𑄧𑄖𑄳𑄦𑄴𑄪𑄚𑄴 𑄎𑄬 𑄛𑄚𑄩𑄠𑄳𑄦𑄬𑄚𑄨 𑄛𑄧𑄢𑄬𑄊𑄨𑅁 𑄉𑄞𑄪𑄢𑄴 = 𑄎𑄧𑄱𑄚𑄴𑅁 𑄉𑄧𑄝𑄉𑄳𑄅𑄧𑄝𑄨 = 𑄘𑄳𑄅𑄧𑄣𑄴𑄚𑄳𑄆𑄬 𑄇𑄧𑄙 𑄇𑄧𑄱𑄇𑄨 𑄉𑄧𑄢𑄚𑄳𑄦
𑅁 𑄛𑄧𑄱-𑄍𑄝 = 𑄛𑄧𑄱-𑄏𑄨𑅁 𑄝𑄧𑄏𑄧𑄢𑄴 = 𑄹𑄼𑄻 𑄙𑄨𑄚𑄴 𑄝𑄳𑄃 𑄝𑄢𑄳𑄦𑄧 𑄟𑄳𑄦𑄌𑄴𑅁 𑄥𑄧𑄁𑄥𑄢𑄴 = 𑄛𑄨𑄖𑄨𑄴𑄟𑄳𑄦𑄨𑅁 𑄉𑄳𑄅𑄧𑄚 𑄉𑄳𑄅𑄧𑄚𑄨= 𑄟𑄧𑄚𑄧𑄖𑄴𑄘𑄪𑄇𑄴 𑄉𑄧𑄢𑄳𑄦 𑄉𑄳𑄅𑄧𑄢𑄨𑅁 𑄚𑄘𑄨𑄚𑄴 =
𑄛𑄧𑄱𑄏𑄨𑄢𑄴 𑄛𑄧𑄱𑄏𑄨𑅁 𑄢𑄬𑄚𑄢𑄬𑄚𑄨 = 𑄇𑄪𑄖𑄳𑄠𑄬𑄴𑄢𑄨 𑄝𑄳𑄃 𑄝𑄧𑄎𑄧𑄋𑄴 𑄟𑄧𑄚𑄬 𑄌𑄳𑄃𑄌𑄨𑅁</p>

                                                                                           
<h2>𑄇𑄨𑄥 𑄉𑄳𑄃𑄧𑄱𑄖𑄧𑄟𑄨</h2>

<h3>𑄘𑄁𑄉𑄦 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄃𑄬𑄇𑄴 𑄘𑄨𑄚𑄳𑄠𑄬 𑄥𑄨𑄌𑄳𑄦𑄳𑄠𑄴𑄧 𑄥𑄧𑄟𑄧𑄖𑄴 𑄝𑄳𑄅𑄧𑄎𑄨𑄚𑄳𑄄𑄬 𑄎𑄬𑄖𑄧𑄝𑄧𑄚𑄧𑄖𑄴 𑄝𑄨𑄇𑄴𑄉𑄳𑄠𑄬 𑄥𑄪𑄚𑄳𑄦𑄧𑄱𑄢𑄴 𑄝𑄪𑄖𑄴𑄙𑄳𑄆𑄧𑄱, 𑄃𑄧𑄌𑄴𑄑𑄁𑄉𑄨𑄇𑄴 𑄟𑄢𑄴𑄉𑄧 𑄇𑄧𑄙 𑄛𑄧𑄘𑄬 𑄛𑄧𑄘𑄬 𑄞𑄋𑄨 𑄉𑄧𑄙 𑄎𑄬 𑄥𑄪𑄚𑄳𑄠𑄬 𑄖𑄢𑄴 𑄛𑄧𑄢𑄚𑄴
𑄎𑄪𑄢𑄧𑄱𑄠𑄴𑅁 𑄥𑄧𑄠𑄴-𑄥𑄉𑄧𑄌𑄳𑄠𑄬𑄴 𑄟𑄚𑄦𑄌𑄴 𑄝𑄳𑄅𑄧𑄏𑄨 𑄥𑄪𑄚𑄨 𑄃𑄊𑄧𑄚𑄴 𑄦𑄳𑄆𑄚𑄳𑄆𑄬 𑄈𑄪𑄏𑄨 𑄌𑄢𑄨 𑄃𑄢𑄴𑄎𑄳𑄠𑄧 𑄥𑄧𑄖𑄳𑄠𑄴𑄧𑄢𑄴 𑄇𑄧𑄙, 𑄃𑄧𑄞𑄬𑄘𑄧𑄢𑄴 𑄟𑄚𑄦𑄌𑄴 𑄜𑄳𑄅𑄧𑄢𑄨 𑄏𑄬𑄘𑄬𑄢𑄇𑄴 𑄖𑄨𑄉𑄨𑄚𑄨 𑄉𑄳𑄅𑄳𑄅𑄧𑄢𑄳𑄦𑄨
𑄟𑄨𑄣𑄳𑄠𑄬 𑄃𑄬𑄇𑄳𑄦𑄴𑄧𑄱 𑄃𑄬𑄦𑄳𑄣𑄧 𑄃𑄝𑄙𑅁 𑄟𑄧𑄚𑄬 𑄟𑄧𑄚𑄬 𑄓𑄧𑄢𑄋𑄴 𑄓𑄧𑄢𑄋𑄴 𑄌𑄳𑄅𑄧𑄊𑄳𑄅𑄧𑄛𑄚𑄩 𑄌𑄬𑄢𑄁 𑄌𑄬𑄢𑄁 𑄏𑄬𑄘𑄬𑄢 𑄖𑄨𑄉𑄨𑄚𑄨 𑄌𑄪𑄣𑄴, 𑄚𑄨𑄏𑄬𑄌𑄴 𑄖𑄢𑄴 𑄊𑄧𑄚𑄧 𑄊𑄧𑄚𑄧 𑄘𑄬𑄇𑄳𑄦𑄬𑄴 𑄣𑄉𑄬 𑄍𑄧𑄚𑄧𑄞𑄧𑄚𑄧 𑄟𑄧𑄚𑄬 𑄚𑄧
𑄛𑄢𑄴 𑄞𑄝𑄨 𑄇𑄪𑄣𑄴𑅁 𑄏𑄇𑄴 𑄌𑄨𑄢𑄨 𑄊𑄳𑄅𑄧𑄚𑄬𑄚𑄳𑄆𑄬 𑄝𑄪𑄖𑄴𑄙𑄧𑄱 𑄟𑄪𑄎𑄪𑄋𑄧𑄱𑄖𑄴 𑄝𑄧𑄎𑄨𑄚𑄳𑄄𑄬 𑄝𑄪𑄖𑄴𑄙𑄧𑄱𑄢𑄳𑄦𑄬 𑄘𑄨𑄦𑄳𑄣𑄧𑄱 𑄥𑄣𑄟𑄴, 𑄣𑄊𑄧𑄢𑄴 𑄛𑄧𑄱 𑄟𑄳𑄅𑄧𑄢𑄨 𑄎𑄬𑄠𑄳𑄦𑄬 𑄟𑄧 𑄛𑄧𑄢𑄚𑄳𑄦𑄚𑄴 𑄇𑄢𑄳𑄦𑄨 𑄚𑄬𑄎𑄬𑄠𑄳𑄦𑄬 𑄃𑄊𑄧𑄁
𑄥𑄧𑄣𑄧𑄋𑄳𑄦𑄚𑄴 𑄘𑄬 𑄇𑄦𑄳𑄣𑄟𑄴𑅁 𑄛𑄧𑄢𑄘𑄧𑄲 𑄛𑄬𑄠𑄬 𑄢𑄚𑄨 𑄟𑄭𑄪 𑄖𑄳𑄅𑄧𑄣𑄬𑄌𑄴 𑄝𑄪𑄖𑄴𑄙𑄧𑄱 𑄃𑄨𑄠𑄳𑄦𑄬𑄚𑄴 𑄖𑄭𑄪 𑄃𑄧𑄇𑄧𑄝𑄣𑄳𑄠𑄬𑄴 𑄟𑄭𑄪 𑄇𑄧𑄖𑄴𑄧𑄟𑄳𑄦𑄚𑄴, 𑄎𑄳𑄠𑄬𑄭 𑄖𑄪𑄣𑄨𑄔𑄬 𑄟𑄧 𑄛𑄧𑄱𑄞𑄧𑄱 𑄉𑄳𑄠𑄬𑄚𑄨 𑄝𑄚 𑄖𑄭𑄪 𑄝𑄪𑄖𑄴𑄙𑄧𑄱 𑄜𑄨𑄢𑄳𑄆𑄬
𑄘𑄨𑄘𑄬 𑄛𑄧𑄱𑄞𑄧𑄱 𑄛𑄧𑄢𑄚𑄳𑄦𑄚𑄴, 𑄥𑄪𑄚𑄨𑄚𑄳𑄆𑄬 𑄝𑄪𑄖𑄴𑄙𑄧𑄱 𑄇𑄧𑄦𑄳𑄣𑄧 𑄟𑄧 𑄇𑄧𑄙𑄊𑄚𑄴 𑄇𑄚𑄴 𑄛𑄘𑄨𑄣𑄧 𑄃𑄬 𑄥𑄧𑄁𑄥𑄢𑄳𑄦𑄧𑄖𑄴 𑄝𑄳𑄃𑄬𑄇𑄴 𑄈𑄇𑄳𑄅𑄴𑄧𑄚𑄳𑄦𑄳𑄠𑄬𑄴, 𑄎𑄧𑄚𑄧𑄟𑄴 𑄣𑄧𑄣𑄬 𑄟𑄳𑄅𑄧𑄢𑄨 𑄛𑄳𑄃𑄠𑄴 𑄛𑄧𑄘𑄠𑄴 𑄦𑄧𑄣𑄬 𑄞𑄧𑄌𑄴 𑄎𑄬
𑄛𑄳𑄃𑄠𑄴 𑄇𑄳𑄠𑄧𑄲𑄠𑄴 𑄚𑄳𑄄𑄧 𑄇𑄧𑄚𑄳𑄦𑄧 𑄃𑄧𑄟𑄧𑄢𑄴𑄝𑄚𑄳𑄦𑄳𑄠𑄬𑄴𑅁 𑄛𑄳𑄅𑄧𑄖𑄳𑄠𑄴𑄧 𑄚𑄧 𑄎𑄋𑄴 𑄇𑄧𑄙𑄊𑄚𑄴 𑄥𑄧𑄁𑄥𑄢𑄳𑄦𑄧𑄖𑄴 𑄖𑄭𑄪 𑄚𑄨𑄎𑄬 𑄞𑄧𑄉𑄧𑄝𑄚𑄴 𑄝𑄳𑄃𑄬𑄇𑄴 𑄇𑄨𑄏𑄪 𑄛𑄢𑄧𑄌𑄴 𑄥𑄙𑄨, 𑄘𑄬𑄝𑄧 𑄥𑄧𑄇𑄴𑄖𑄨 𑄃𑄊𑄬 𑄖𑄧𑄢𑄴 𑄎𑄬𑄭
𑄖𑄪𑄣𑄨𑄔𑄬 𑄖𑄭𑄪 𑄛𑄧𑄱𑄞𑄧𑄱 𑄟𑄧𑄢𑄴 𑄉𑄳𑄅𑄧𑄢𑄬𑄦𑄳𑄣𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄝𑄧𑄌𑄴𑄝𑄔𑄨𑅁 𑄇𑄧𑄦𑄳𑄣𑄧 𑄝𑄪𑄖𑄴𑄙𑄧𑄱 𑄎𑄬𑄢𑄬𑄙𑄨 𑄎𑄳𑄠𑄬 𑄖𑄪𑄦𑄳𑄣𑄨 𑄘𑄨𑄟𑄴 𑄛𑄧𑄢𑄬𑄙𑄨 𑄃𑄪𑄝𑄧𑄱𑄠𑄴 𑄘𑄨𑄦𑄳𑄣𑄧𑄱 𑄘𑄢𑄪 𑄖𑄳𑄅𑄧𑄉𑄬𑄝𑄢𑄴, 𑄟𑄧𑄢-𑄙𑄧𑄢𑄬 𑄎𑄬
𑄊𑄳𑄅𑄧𑄢𑄴𑄝𑄧𑄱𑄢𑄴 𑄖𑄢𑄳𑄦 𑄝𑄢𑄳𑄦 𑄇𑄪𑄘𑄪𑄟𑄴𑄝𑄧𑄱𑄢𑄴 𑄚𑄧 𑄦𑄧𑄠𑄴 𑄃𑄨𑄏𑄳𑄅𑄧 𑄇𑄧𑄚𑄳𑄦𑄧 𑄝𑄢𑄴𑅁 𑄊𑄧𑄢𑄬 𑄊𑄧𑄢𑄬 𑄖𑄳𑄅𑄧𑄉𑄬𑄚𑄳𑄆𑄬 𑄛𑄬𑄦𑄳𑄣𑄬 𑄃𑄚𑄳𑄦𑄨𑄌𑄴 𑄟𑄉𑄨𑄚𑄳𑄄𑄬 𑄉𑄧𑄟𑄴 𑄥𑄳𑄅𑄧𑄢𑄴𑄥𑄧𑄱 𑄃𑄬𑄇𑄴 𑄟𑄳𑄦𑄪𑄖𑄴, 𑄖𑄧𑄢𑄳𑄦𑄬
𑄇𑄧𑄦𑄳𑄣𑄪𑄋𑄴 𑄟𑄭𑄪 𑄛𑄳𑄆𑄣𑄳𑄦𑄳𑄠𑄬𑄴 𑄣𑄊𑄧𑄢𑄴 𑄛𑄧𑄱𑄞𑄧𑄱 𑄏𑄳𑄠𑄬 𑄖𑄪𑄣𑄳𑄦𑄳𑄠𑄬𑄴 𑄦𑄧𑄝𑄧 𑄟𑄧𑄢𑄴 𑄞𑄢𑄨 𑄎𑄪𑄖𑄴𑅁 𑄦𑄉𑄳𑄅𑄳𑄃𑄧𑄣𑄴 𑄜𑄉𑄳𑄅𑄳𑄃𑄧𑄣𑄴 𑄉𑄳𑄅𑄧𑄢𑄨𑄚𑄳𑄄𑄬 𑄇𑄧𑄙 𑄝𑄖𑄴𑄖 𑄚𑄧 𑄇𑄳𑄅𑄧𑄚𑄳𑄄𑄬 𑄣𑄟𑄨𑄣𑄧𑄱 𑄥𑄳𑄅𑄧𑄢𑄴𑄥𑄧𑄱 𑄖𑄧𑄉,
𑄊𑄧𑄢𑄬 𑄊𑄧𑄢𑄬 𑄖𑄳𑄅𑄧𑄉𑄬𑄣𑄧 𑄇𑄧𑄚𑄳𑄦𑄧 𑄇𑄬𑄖𑄳𑄦𑄳𑄠𑄬𑄴𑄖𑄴 𑄚𑄧 𑄛𑄬𑄦𑄳𑄣𑄧 𑄜𑄨𑄢𑄨𑄣𑄧𑄱 𑄦𑄳𑄆𑄚𑄳𑄆𑄬 𑄃𑄬𑄊𑅁 𑄎𑄬𑄢𑄬𑄙𑄨 𑄖𑄬 𑄝𑄪𑄎𑄨𑄦𑄳𑄣𑄧𑄱 𑄝𑄪𑄖𑄴𑄙𑄧𑄱 𑄇𑄧𑄙𑄚𑄴 𑄖𑄨𑄉𑄨𑄣𑄧𑄱 𑄛𑄧𑄱 𑄛𑄧𑄢𑄚𑄧 𑄇𑄧𑄙 𑄚𑄧 𑄇𑄳𑄅𑄳𑄃𑄧𑄟𑄴, 𑄚𑄧 𑄣𑄉𑄨𑄝𑄧𑄱
𑄛𑄧𑄱 𑄛𑄧𑄢𑄚𑄴 𑄝𑄪𑄎𑄬𑄦𑄳𑄣𑄪𑄋𑄴 𑄟𑄭𑄪 𑄟𑄧 𑄟𑄧𑄚𑄳𑄦𑄚𑄴 𑄃𑄨𑄠𑄬𑄚𑄳𑄦𑄨 𑄝𑄳𑄃𑄬𑄇𑄴 𑄥𑄧𑄁𑄥𑄢𑄳𑄦𑄧 𑄥𑄪𑄘𑄧𑄱𑄟𑄴𑅁 𑄛𑄧𑄢 𑄘𑄧𑄲 𑄝𑄬𑄇𑄴 𑄞𑄪𑄣𑄨𑄚𑄳𑄆𑄬 𑄝𑄪𑄖𑄴𑄙𑄧𑄱 𑄇𑄧𑄙 𑄑𑄳𑄅𑄧𑄣𑄬𑄚𑄳𑄆𑄬 𑄟𑄧𑄚𑄧𑄖𑄴 𑄣𑄧𑄦𑄳𑄣𑄧 𑄝𑄳𑄃𑄬𑄇𑄴 𑄝𑄚𑄳𑄦𑄨,
𑄝𑄪𑄖𑄴𑄙𑄧𑄱 𑄥𑄳𑄅𑄧𑄖𑄳𑄠𑄴𑄧 𑄉𑄧𑄟𑄴 𑄛𑄬𑄦𑄳𑄣𑄧 𑄝𑄪𑄖𑄴𑄙𑄧𑄱 𑄙𑄧𑄢𑄴𑄟𑄧𑄖𑄴 𑄛𑄢𑄴 𑄦𑄧𑄣𑄧 𑄥𑄪𑄚𑄋𑄴 𑄛𑄬𑄦𑄳𑄣𑄧 𑄇𑄨𑄥 𑄉𑄳𑄅𑄳𑄃𑄧𑄖𑄧𑄟𑄨𑅁</p>


<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄃𑄬𑄇𑄴 𑄘𑄨𑄚𑄳𑄠𑄬 𑄥𑄨𑄌𑄳𑄦𑄳𑄠𑄴𑄧 𑄥𑄧𑄟𑄧𑄖𑄴 𑄎𑄬𑄖𑄧𑄝𑄧𑄚𑄧𑄖𑄴 𑄝𑄳𑄅𑄧𑄎𑄨𑄚𑄳𑄄𑄬 𑄝𑄪𑄖𑄴𑄙𑄳𑄆𑄧𑄱 𑄇𑄨 𑄥𑄪𑄚𑄳𑄦𑄧𑄱𑄢𑄴? 𑄈. 𑄇𑄨𑄥 𑄉𑄳𑄃𑄧𑄱𑄖𑄧𑄟𑄨 𑄇𑄧𑄚𑄳𑄦𑄴
𑄃𑄬𑄦𑄳𑄣𑄧? 𑄉. 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄢𑄴 𑄇𑄨 𑄃𑄧𑄝𑄧𑄌𑄴𑄗 𑄦𑄳𑄅𑄧𑄠𑄬? 𑄊. 𑄝𑄪𑄖𑄴𑄙𑄧𑄱𑄖𑄳𑄦𑄴𑄪𑄚𑄴 𑄢𑄚𑄩 𑄟𑄨𑄣𑄬𑄞𑄳𑄆 𑄇𑄨 𑄟𑄳𑄃𑄇𑄳𑄦𑄳𑄠𑄬𑄴? 𑄋. 𑄝𑄪𑄖𑄴𑄙𑄳𑄆𑄧𑄱 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄢𑄬 𑄇𑄨 𑄖𑄳𑄅𑄧𑄉𑄬𑄭
𑄃𑄚𑄨𑄞𑄳𑄠𑄬𑄢𑄴 𑄇𑄳𑄅𑄳𑄃𑄧𑄠𑄳𑄦𑄬?</p>
 
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄨𑄏𑄬𑄌𑄴 𑄖𑄢𑄴 --------- 𑄘𑄬𑄇𑄳𑄦𑄬𑄴 𑄣𑄉𑄬 𑄍𑄧𑄚𑄧𑄞𑄧𑄚𑄧 𑄟𑄧𑄚𑄬 𑄚𑄧 𑄛𑄢𑄴 -----------𑅁 𑄈.
𑄎𑄳𑄠𑄬𑄭 𑄖𑄪𑄣𑄨𑄔𑄬 𑄟𑄧 𑄛𑄧𑄱𑄞𑄧𑄱 -------- 𑄖𑄭𑄪 𑄝𑄪𑄖𑄴𑄙𑄧𑄱 𑄜𑄨𑄢𑄳𑄆𑄬 𑄘𑄨𑄘𑄬 -------------, 𑄉. 𑄊𑄧𑄢𑄬 𑄊𑄧𑄢𑄬 -------- 𑄛𑄬𑄦𑄳𑄣𑄬 𑄃𑄚𑄳𑄦𑄨𑄌𑄴 ------- 𑄉𑄧𑄟𑄴
------ 𑄃𑄬𑄇𑄴 𑄟𑄳𑄦𑄪𑄖𑄴, 𑄊. --- 𑄖𑄬 𑄝𑄪𑄎𑄨𑄦𑄳𑄣𑄧𑄱 ---- 𑄇𑄧𑄙𑄚𑄴 𑄖𑄨𑄉𑄨𑄣𑄧𑄱 𑄛𑄧𑄱 ---- 𑄇𑄧𑄙 𑄚𑄧 𑄇𑄳𑄅𑄳𑄃𑄧𑄟𑄴, 𑄋. 𑄝𑄪𑄖𑄴𑄙𑄧𑄱 𑄥𑄧𑄖𑄳𑄠𑄴𑄧 𑄉𑄧𑄟𑄴 𑄛𑄬𑄦𑄳𑄣𑄧
---------------- 𑄥𑄪𑄚𑄋𑄴 𑄛𑄬𑄦𑄳𑄣𑄧 -----------𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄝𑄨𑄇𑄴𑄉𑄳𑄠𑄬--- 𑄙𑄧𑄢𑄴𑄟𑄧 𑄇𑄧𑄙𑅁 𑄦𑄉𑄳𑄅𑄳𑄃𑄧𑄣𑄴 𑄜𑄉𑄳𑄅𑄳𑄃𑄧𑄣𑄴--- 𑄥𑄳𑄅𑄧𑄣𑄳𑄦𑄨𑄴-𑄝𑄳𑄅𑄧𑄣𑄳𑄦𑄨𑄴𑅁 𑄥𑄪𑄘𑄧𑄱𑄟𑄴---𑄚𑄨𑄠𑄧𑄟𑄴 𑄚𑄨𑄘𑄨𑅁 𑄇𑄪𑄘𑄪𑄟𑄴𑄝𑄧𑄱---
𑄥𑄳𑄅𑄧𑄘𑄳𑄅𑄧𑄌𑄳𑄦𑄳𑄠𑄬𑄴𑅁 𑄥𑄧𑄠𑄴-𑄥𑄉𑄧𑄌𑄳𑄠𑄬𑄴--- 𑄃𑄣𑄏𑄣𑅁 𑄝𑄧𑄌𑄴--- 𑄃𑄪𑄟𑄧𑄱𑄢𑄴𑅁 𑄈𑄇𑄳𑄦𑄴𑄧𑄚𑄴--- 𑄇𑄧𑄟𑄴 𑄥𑄧𑄟𑅁 𑄍𑄧𑄚𑄧𑄞𑄧𑄚𑄧--- 𑄌𑄪𑄦𑄳𑄣𑄪𑄝𑄪𑄣𑄳𑄦𑄳𑄠𑄬𑄴𑅁</p>

<h2>𑄃𑄳𑄅𑄧 𑄉𑄳𑄅𑄧𑄏𑄬𑄚𑄴</h2>

<p>𑄓𑄁𑄉𑄫 𑄛𑄴𑄧𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</p>

<p>𑄉𑄳𑄅𑄧𑄏𑄬𑄚𑄴 𑄖𑄧𑄢𑄳𑄦𑄬 𑄥𑄪𑄢𑄧𑄱𑄚𑄴, 𑄦𑄏𑄨 𑄎𑄬𑄠𑄳𑄅𑄧𑄌𑄴 𑄇𑄧𑄚𑄴 𑄛𑄧𑄙𑄬𑅁 𑄦𑄖𑄴𑄎𑄪𑄢𑄴 𑄉𑄳𑄅𑄧𑄢𑄳𑄦𑄨 𑄥𑄣𑄟𑄴 𑄘𑄧𑄱𑄋𑄴, 𑄝𑄖𑄨𑄴 𑄎𑄣𑄳𑄆𑄬 𑄖𑄧𑄢𑄴 𑄚𑄋𑄬𑅁 𑄌𑄨𑄖𑄴 𑄘𑄨𑄊𑄳𑄅𑄧𑄣𑄴 𑄦𑄃𑄳𑄅𑄧𑄎𑄬, 𑄛𑄳𑄅𑄧𑄢𑄨
𑄢𑄳𑄅𑄧𑄠𑄳𑄦𑄧𑄱𑄌𑄴 𑄇𑄧𑄠𑄬𑄇𑄴 𑄎𑄪𑄇𑄴𑅁 𑄇𑄳𑄅𑄧𑄌𑄴 𑄛𑄳𑄄𑄬 𑄝𑄚 𑄥𑄬𑄭 𑄘𑄨𑄚𑄳𑄦𑄪𑄚𑄴, 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄢𑄴 𑄝𑄪𑄉𑄪𑄖𑄴𑅁 𑄜𑄨𑄢𑄨 𑄛𑄬𑄙𑄪𑄁 𑄎𑄪𑄚𑄨 𑄖𑄳𑄃𑄧𑄱, 𑄦𑄳𑄅𑄧𑄏𑄳𑄅𑄧𑄢𑄴 𑄥𑄬𑄭 𑄘𑄨𑄚𑄳𑄦𑄪𑄚𑄴𑅁 𑄟𑄧𑄚𑄧𑄢𑄴 𑄥𑄪𑄊𑄬 𑄇𑄘𑄬𑄘𑄪𑄁,
𑄜𑄨𑄢𑄨 𑄃𑄬𑄙𑄇𑄴 𑄥𑄬𑄭 𑄘𑄨𑄚𑄳𑄦𑄪𑄚𑄴𑅁 𑄃𑄬𑄉 𑄟𑄧𑄚𑄬 𑄘𑄉𑄧𑄁 𑄖𑄧𑄢𑄳𑄦𑄬, 𑄉𑄧𑄟𑄴 𑄎𑄨𑄁𑄇𑄚𑄨 𑄝𑄧𑄢𑄴 𑄟𑄊𑄧𑄁𑅁 𑄥𑄪𑄚𑄋𑄧𑄢𑄴 𑄞𑄣𑄬𑄘𑄨 𑄟𑄚𑄦𑄌𑄴 𑄦𑄳𑄆, 𑄇𑄘𑄳𑄆𑄬 𑄎𑄬𑄘𑄪𑄁 𑄃𑄪𑄟𑄧𑄱𑄢𑄴 𑄥𑄧𑄁𑅁 𑄘𑄨𑄚𑄴 𑄢𑄳𑄆𑄬𑄖𑄴
𑄖𑄧𑄢𑄳𑄦𑄬 𑄥𑄪𑄢𑄧𑄱𑄚𑄴, 𑄘𑄨𑄘𑄳𑄠𑄬 𑄟𑄧𑄢𑄳𑄦𑄬 𑄉𑄳𑄠𑄬𑄚𑄧𑄢𑄴 𑄦𑄨𑄘𑄳𑄠𑄬𑄦𑄨𑄖𑄴, 𑄝𑄬𑄚𑄬𑄿 𑄚𑄧𑄎𑄬𑄭 𑄜𑄪𑄘𑄨𑄗𑄬𑄘𑄧 𑄟𑄧𑄢𑄴 𑄎𑄨𑄁𑄇𑄚𑄨 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴𑅁 𑄜𑄪𑄣𑄴 𑄛𑄉𑄳𑄅𑄧𑄢𑄳𑄦𑄬 𑄝𑄖𑄳𑄠𑄬𑄴𑄋𑄴 𑄉𑄳𑄅𑄧𑄏𑄬𑄚𑄴, 𑄃𑄬𑄙𑄬 𑄃𑄢𑄳𑄦𑄧
𑄃𑄬𑄇𑄴 𑄎𑄧𑄚𑄧𑄟𑄴𑅁 𑄖𑄧𑄢𑄴𑄛𑄧𑄢𑄳𑄦𑄬 𑄥𑄪𑄊𑄬 𑄗𑄬𑄭, 𑄦𑄧𑄘𑄧𑄁 𑄃𑄟𑄳𑄦𑄨 𑄝𑄬𑄉𑄬 𑄉𑄧𑄟𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄉𑄳𑄅𑄧𑄎𑄬𑄚𑄳𑄦𑄧𑄢𑄬 𑄇𑄨𑄋𑄨𑄢𑄳𑄦𑄨 𑄥𑄣𑄟𑄴 𑄘𑄨𑄝𑄳𑄠𑄬𑄢𑄴 𑄇𑄧𑄲 𑄦𑄳𑄅𑄧𑄠𑄳𑄦𑄬? 𑄈. 𑄟𑄧𑄚𑄧𑄢𑄴 𑄥𑄪𑄊𑄬 𑄇𑄘𑄬𑄝𑄖𑄳𑄠𑄬𑄴𑄠𑄴 𑄇𑄧𑄚𑄴 𑄘𑄨𑄚𑄳𑄦𑄪𑄚𑄴
𑄜𑄨𑄢𑄨 𑄛𑄬𑄞𑄢𑄴 𑄝𑄧𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄉. 𑄎𑄨𑄁𑄇𑄚𑄨 𑄇𑄨𑄋𑄨𑄢𑄳𑄦𑄨 𑄇𑄘𑄬𑄝𑄖𑄳𑄠𑄬𑄴𑄠𑄴 𑄝𑄧𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄊. 𑄇𑄳𑄠𑄧𑄢𑄴 𑄦𑄨𑄘𑄳𑄠𑄬𑄦𑄨𑄖𑄴 𑄛𑄬𑄞𑄢𑄴 𑄝𑄧𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄋.
𑄉𑄳𑄅𑄧𑄎𑄬𑄚𑄳𑄦𑄧𑄢𑄳𑄦𑄬 𑄇𑄨𑄋𑄨𑄢𑄳𑄦𑄨 𑄝𑄖𑄳𑄠𑄬𑄴 𑄦𑄳𑄅𑄧𑄠𑄳𑄦𑄬?</p>
 
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ------------ 𑄝𑄖𑄳𑄠𑄬𑄴𑄋𑄴 𑄉𑄳𑄅𑄧𑄏𑄬𑄚𑄴, 𑄈. 𑄇𑄳𑄅𑄧𑄌𑄴 𑄛𑄳𑄄𑄬 𑄝𑄚 𑄥𑄬𑄭--------- 𑄉.
------- 𑄚𑄧𑄎𑄬𑄭 𑄜𑄪𑄘𑄨𑄗𑄬𑄘𑄧, 𑄊. 𑄦𑄧𑄘𑄧𑄁 𑄃𑄟𑄳𑄦𑄨 𑄝𑄬𑄉𑄬------𑅁 𑄋. ------ 𑄞𑄣𑄬𑄘𑄨 𑄟𑄚𑄦𑄌𑄴 𑄦𑄳𑄆,</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄥𑄪𑄢𑄧𑄱𑄚𑄴 = 𑄦𑄨𑄙𑄳𑄅𑄧𑄖𑄴 𑄉𑄧𑄢𑄚𑄳𑄦𑅁 𑄦𑄨𑄘𑄳𑄠𑄬𑄦𑄨𑄖𑄴 = 𑄚𑄨𑄘𑄨𑄙𑄳𑄅𑄧𑄌𑄴𑄎𑄳𑄠𑄧𑅁 𑄎𑄨𑄁𑄇𑄚𑄨 = 𑄝𑄧𑄌𑄴 / 𑄃𑄪𑄟𑄧𑄱𑄢𑄴𑅁 𑄃𑄪𑄟𑄧𑄱𑄢𑄴 = 𑄎𑄨𑄁𑄇𑄚𑄨𑅁 𑄥𑄪𑄚𑄋𑄧𑄢𑄴 =
𑄉𑄧𑄟𑄴 𑄚𑄋𑄧𑄢𑄴𑅁 𑄝𑄖𑄳𑄠𑄬𑄴𑄚 = 𑄝𑄧𑄣𑄚𑅁 𑄝𑄬𑄚𑄬𑄿 = 𑄝𑄬𑄛𑄧𑄙𑄬𑅁 𑄎𑄧𑄚𑄧𑄟𑄴 = 𑄎𑄧𑄚𑄴𑄟𑄚𑄴𑅁</p>

<h2>𑄟𑄬𑄠𑄬𑄣𑄨 𑄛𑄨𑄖𑄨𑄴𑄟𑄳𑄦𑄨</h2>

<h3>𑄓𑄁𑄉𑄫 𑄙𑄧𑄚𑄳𑄠𑄴𑄧 𑄟𑄳𑄃𑄧𑄚𑄴 𑄌𑄇𑄴𑄟𑄳𑄦</h3>

<p>𑄟-𑄖𑄭𑄪  𑄛𑄨𑄖𑄨𑄴𑄟𑄳𑄦𑄨 𑄎𑄳𑄅𑄧𑄢𑄴𑄟𑄬𑄣𑄪𑄁 𑄖𑄧𑄢𑄴 𑄝𑄪𑄉𑄪𑄖𑄴,
𑄉𑄳𑄅𑄧𑄋𑄨𑄎𑄢𑄴 𑄎𑄨𑄁𑄇𑄚𑄨 𑄟𑄧𑄢𑄴 𑄥𑄪𑄉𑄧𑄱𑄖𑄴 𑄃𑄳𑄃 𑄘𑄪𑄊𑄧𑄱𑄖𑄴𑅁
𑄎𑄪𑄇𑄴 𑄎𑄢𑄴 𑄝𑄧𑄏𑄧𑄢𑄴 𑄎𑄢𑄴 𑄃𑄢𑄳𑄦𑄧 𑄎𑄢𑄴 𑄘𑄨𑄚𑄴,
𑄖𑄭𑄪 𑄝𑄘𑄬 𑄟𑄧𑄢𑄴 𑄟𑄘𑄳𑄅𑄧 𑄇𑄧𑄚𑄳𑄦𑄴 𑄃𑄊𑄬 𑄌𑄨𑄚𑄴𑅁𑅁</p>

<p>𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱 𑄥𑄧𑄢-𑄉𑄋𑄴 𑄈𑄣𑄬 𑄚𑄬𑄿 𑄞𑄧𑄢,
𑄖𑄧𑄢𑄴 𑄘𑄚𑄬 𑄟𑄧𑄢𑄴 𑄟𑄘𑄳𑄅𑄧 𑄚𑄬𑄭 𑄇𑄨𑄌𑄳𑄦𑄴𑄪 𑄛𑄧𑄢𑅁
𑄝𑄧𑄢𑄴 𑄟𑄊𑄧𑄁, 𑄛𑄬𑄙𑄪𑄁 𑄟𑄭𑄪 𑄎𑄧𑄚𑄧𑄟𑄴 𑄎𑄧𑄚𑄧𑄟𑄴 𑄥𑄪𑄇𑄴,
𑄖𑄧𑄢𑄴 𑄟𑄬𑄠𑄬𑄠𑄴 𑄦𑄳𑄅𑄧𑄙𑄪𑄁 𑄟𑄭𑄪 𑄉𑄳𑄠𑄬𑄚𑄬 𑄃𑄧𑄝𑄧𑄢𑄪𑄇𑄴𑅁𑅁</p>
                  
<p>𑄚𑄬𑄭 𑄖𑄧𑄢𑄴 𑄦𑄨𑄁𑄎𑄳𑄠𑄬 𑄛𑄨𑄏𑄪𑄟𑄴 𑄚𑄬𑄭 𑄎𑄳𑄅𑄧𑄣𑄴 𑄎𑄣,
𑄉𑄳𑄠𑄬𑄚𑄴 𑄝𑄪𑄖𑄴𑄙𑄨 𑄙𑄧𑄚𑄴 𑄥𑄳𑄅𑄧𑄟𑄴𑄝𑄳𑄅𑄧𑄖𑄴 𑄘𑄨𑄘𑄳𑄠𑄬 𑄃𑄣𑅁
𑄇𑄧𑄘𑄧 𑄇𑄧𑄖𑄳𑄠𑄴𑄧 𑄇𑄧𑄘𑄧 𑄝𑄨𑄖𑄳𑄠𑄴𑄧 𑄘𑄳𑄠𑄧𑄋𑄴 𑄟𑄭𑄪 𑄖𑄧𑄢𑄳𑄦𑄬,
𑄖𑄧𑄢𑄴 𑄟𑄬𑄠𑄬 𑄇𑄧𑄙 𑄇𑄧𑄦𑄳𑄣𑄬 𑄇𑄧𑄙𑄭 𑄚𑄧 𑄈𑄧𑄢𑄳𑄦𑄬𑅁𑅁</p>
                
<p>𑄇𑄳𑄅𑄧𑄌𑄴 𑄛𑄳𑄆𑄬 𑄟𑄧𑄢𑄳𑄦𑄬 𑄖𑄭𑄪 𑄥𑄳𑄃𑄧𑄱𑄤𑄴 𑄗𑄌𑄴 𑄃𑄧𑄚𑄴𑄥𑄪𑄢𑄴,
𑄃𑄨𑄖𑄳𑄠𑄧𑄴 𑄇𑄪𑄘𑄪𑄟𑄴 𑄥𑄧𑄟𑄢𑄴 𑄥𑄧𑄟𑄢𑄨 𑄦𑄧𑄙𑄇𑄴 𑄞𑄧𑄢𑄴𑄛𑄪𑄢𑄴𑅁
𑄖𑄳𑄃𑄧𑄱 𑄖𑄧𑄖𑄳𑄦𑄴𑄪𑄚𑄴 𑄟𑄥𑄧𑄁 𑄟𑄭𑄪 𑄃𑄨𑄠𑄳𑄦𑄬𑄚𑄴 𑄃𑄪𑄝𑄳𑄃𑄧𑄱𑄚𑄴 𑄃𑄳𑄃,
𑄿𑄇𑄴 𑄛𑄧𑄱𑄢𑄴 𑄟𑄬𑄠𑄬𑄣𑄨 𑄖𑄭𑄪 𑄦𑄧𑄣𑄬 𑄟𑄧𑄢𑄴 𑄟𑅁𑅁</p>


<h2>𑄃𑄇𑄳𑄠𑄬𑄴𑄋𑄴</h2>

<p> 𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. "𑄟𑄬𑄠𑄬𑄣𑄨 𑄛𑄨𑄖𑄨𑄴𑄟𑄳𑄦𑄨 𑄇𑄳𑄅𑄧𑄝𑄨𑄖𑄳𑄦𑄧𑄴𑄖𑄴" 𑄇𑄳𑄅𑄧𑄝𑄨𑄞𑄧𑄱𑄢𑄴 𑄃𑄏𑄧𑄣𑄴 𑄟𑄳𑄦𑄬𑄖𑄳𑄦𑄴𑄚𑄴 𑄦𑄢𑄴𑄟𑄪𑄢𑄴 𑄞𑄋𑄨 𑄣𑄬𑄊𑄧𑅁 𑄈. '𑄟-𑄖𑄭𑄪
𑄛𑄨𑄖𑄨𑄴𑄟𑄳𑄦𑄨 ' 𑄇𑄧𑄙𑄬 𑄇𑄨 𑄞𑄪𑄏𑄧𑄱? 𑄉. 𑄟- 𑄛𑄨𑄖𑄨𑄴𑄟𑄳𑄦𑄨 𑄝𑄘𑄬 𑄃𑄢𑄳𑄦𑄧 𑄇𑄢𑄳𑄦𑄬 𑄇𑄧𑄌𑄴𑄖𑄧 𑄝𑄨𑄖𑄳𑄠𑄴𑄧 𑄘𑄨𑄝𑄳𑄠𑄬𑄢𑄴 𑄃𑄊𑄬? 𑄊. 𑄞𑄧𑄢𑄴𑄛𑄪𑄢𑄴𑄪 𑄉𑄳𑄅𑄧𑄢𑄳𑄦𑄨 𑄇𑄨 𑄛𑄬𑄞𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄋.
𑄟-𑄛𑄨𑄖𑄨𑄴𑄟𑄳𑄦𑄨𑄖𑄳𑄦𑄴𑄪𑄚𑄴 𑄖𑄳𑄃𑄧𑄱 𑄃𑄢𑄳𑄦𑄧 𑄇𑄨 𑄟𑄊 𑄦𑄳𑄅𑄧𑄠𑄳𑄦𑄬? </p>
	
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇.------ 𑄝𑄧𑄏𑄧𑄢𑄴 𑄎𑄢𑄴 𑄃𑄢𑄳𑄦𑄧 𑄎𑄢𑄴 𑄘𑄨𑄚𑄴, 𑄖𑄭𑄪 𑄝𑄘𑄬 𑄟𑄧𑄢𑄴 𑄟𑄘𑄳𑄅𑄧 𑄇𑄧𑄚𑄳𑄦𑄴 -------𑅁 𑄈.
𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱 𑄥𑄧𑄢-𑄉𑄋𑄴 𑄈𑄣𑄬 ------, --------- 𑄟𑄧𑄢𑄴 𑄟𑄘𑄳𑄅𑄧 𑄚𑄬𑄭 𑄇𑄨𑄌𑄳𑄦𑄴𑄪 𑄛𑄧𑄢𑅁 𑄉. ------, 𑄇𑄧𑄘𑄧 𑄝𑄨𑄖𑄳𑄠𑄴𑄧 𑄘𑄳𑄠𑄧𑄋𑄴 𑄟𑄭𑄪 𑄖𑄧𑄢𑄳𑄦𑄬, 𑄖𑄧𑄢𑄴
𑄟𑄬𑄠𑄬 𑄇𑄧𑄙 𑄇𑄧𑄦𑄳𑄣𑄬 𑄇𑄧𑄙𑄭-----𑅁 𑄊. -----𑄟𑄊𑄧𑄁 𑄟𑄭𑄪 𑄃𑄨𑄠𑄳𑄦𑄬𑄚𑄴 𑄝𑄳𑄃𑄧𑄱𑄚𑄴 𑄃𑄳𑄃, 𑄿𑄇𑄴 𑄛𑄧𑄱𑄢𑄴 𑄟𑄬𑄠𑄬𑄣𑄨 𑄖𑄭𑄪 𑄦𑄧𑄣𑄬-----𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄝𑄧𑄏𑄧𑄢𑄴 = 𑄝𑄢𑄳𑄦𑄧 𑄟𑄳𑄦𑄌𑄴𑅁 𑄃𑄧𑄚𑄴𑄥𑄪𑄢𑄴 = 𑄃𑄬𑄇𑄴𑄧𑄏𑄚𑄴, 𑄚𑄨𑄖𑄳𑄅𑄴𑄧𑅁 𑄥𑄳𑄅𑄧𑄟𑄴𑄝𑄳𑄅𑄧𑄖𑄴 = 𑄥 𑄥𑄧𑄟𑄴𑄛𑄳𑄅𑄧𑄖𑄨𑄴𑅁 𑄦𑄨𑄁𑄎𑄳𑄠𑄬 = 𑄇𑄳𑄅𑄧𑄌𑄴 𑄚𑄧𑄛𑄚𑄳𑄦𑅁
𑄟𑄬𑄠𑄬𑄣𑄨 = 𑄇𑄳𑄅𑄧𑄌𑄬𑄴 𑄛𑄬𑄠𑄳𑄦𑄬 𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱 = 𑄝𑄧𑄢𑄴 𑄟𑄪𑄢𑄳𑄦𑄧𑄱𑄟𑄫𑄢𑄨𑅁 𑄥𑄧𑄢 = 𑄌𑄨𑄉𑄳𑄅𑄧𑄚𑄴𑄉𑄋𑄴𑅁 𑄇𑄪𑄘𑄪𑄟𑄴 = 𑄥𑄳𑄅𑄧𑄙𑄳𑄅𑄧𑄌𑄳𑄠𑄬𑄴𑅁 𑄃𑄨𑄠𑄳𑄦𑄬𑄚𑄴 𑄝𑄧𑄲𑄚𑄴 = 𑄚𑄚𑄇𑄳𑄦𑄴𑄚𑄴𑅁 𑄃𑄣 =
𑄥 𑄥𑄉𑄳𑄅𑄧𑄌𑄳𑄦𑄳𑄠𑄬𑄴𑅁</p>


 
<h2>𑄘𑄚𑄴 𑄛𑄧𑄉𑄧𑄢 𑄟𑄧𑄚𑄴</h2>
<h3>𑄃𑄳𑄃𑄬𑄛𑄴.𑄘𑄨. 𑄃𑄌𑄴𑄟𑄚𑄴 𑄌𑄇𑄴𑄟𑄳𑄦</h3>

<p>𑄇𑄧𑄙𑄧𑄇𑄴 𑄥𑄘𑄧𑄚𑄳𑄦𑄖𑄴...! 𑄟𑄚𑄬𑄭 𑄎𑄧𑄚𑄧𑄟𑄴 𑄃𑄏 𑄞𑄧𑄌𑄳𑄦𑄴𑄠𑄴 𑄦𑄳𑄆𑄧 𑄝𑄪𑄇𑄴 𑄞𑄧𑄢𑄧𑄚𑄴, 𑄃𑄬𑄇𑄳𑄦𑄴𑄚𑄴 𑄛𑄙𑄬 𑄦𑄳𑄆𑄧 𑄃𑄳𑄃𑄇𑄳𑄦𑄴𑄚𑄴 𑄟𑄧𑄚𑄴 𑄎𑄨𑄁𑄇𑄚𑄨 𑄉𑄳𑄅𑄧𑄋𑄬 𑄞𑄧𑄢𑄴𑄛𑄪𑄢𑄴 𑄉 𑄃𑄧𑄎𑄧𑄚𑄴 𑄃𑄠𑄪
𑄇𑄧𑄟𑄨 𑄎𑄘𑄬 𑄃𑄏𑄝𑄢𑄳𑄦𑄬 𑄣𑄬𑄝𑄋𑄳𑄠𑄬𑄴 𑄟𑄧𑄚𑄧 𑄙𑄧𑄇𑄴 𑄗𑄨𑄘𑄳𑄅𑄧 𑄚𑄬𑄭 𑄟𑄧𑄚𑄴, 𑄇𑄬𑄣𑄳𑄠𑄬𑄴𑄢𑄴 𑄃𑄏𑄠𑄴 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄗𑄇𑄳𑄦𑄬𑄴 𑄃𑄧𑄎𑄚𑄴𑄘𑄖𑄴 𑄦𑄳𑄆 𑄎𑄭 𑄝𑄬𑄉𑄧𑄢𑄴 𑄟𑄧𑄢𑄧𑄧𑄚𑄴𑅁</p>

<p>𑄟𑄧𑄚𑄧 𑄦𑄧𑄖𑄴 𑄛𑄪𑄢𑄬𑄚𑄳𑄆𑄬 𑄃𑄬𑄇𑄴𑄇𑄚𑄳𑄦𑄧𑄖𑄴 𑄛𑄬𑄞𑄢𑄴 𑄙𑄢𑄳𑄅𑄧𑄎𑄧𑄖𑄴 𑄃𑄳𑄃 𑄥𑄧𑄘𑄬 𑄥𑄧𑄖𑄴, 𑄎𑄬𑄙𑄧𑄇𑄴 𑄛𑄳𑄃𑄭 𑄃𑄢𑄳𑄦𑄧 𑄥𑄬𑄘𑄧𑄇𑄴 𑄣𑄉𑄬 𑄗𑄨𑄉𑄨𑄚𑄳𑄦𑄳𑄠𑄬 𑄚𑄬𑄠𑄳𑄦𑄬 𑄦𑄳𑄆 𑄃𑄧𑄚𑄴𑄥𑄪𑄢𑄴 𑄖𑄣𑄏𑄧𑄖𑄴𑅁
𑄖𑄳𑄠𑄬𑄇𑄴 𑄉𑄳𑄅𑄧𑄢𑄨𑄚𑄳𑄦𑄬𑄭 𑄝𑄛𑄴𑄴-𑄟𑄊𑄪𑄚𑄴, 𑄣𑄪𑄪𑄇𑄴 𑄇𑄪𑄘𑄪𑄟𑄴𑄧𑄱 𑄃𑄳𑄃 𑄞𑄬𑄭-𑄞𑄳𑄅𑄧𑄚𑄳𑄦𑄪𑄚𑄴, 𑄝𑄳𑄃𑄬𑄇𑄴 𑄇𑄨𑄏𑄪 𑄃𑄧𑄣𑄬𑄊𑄧𑄚𑄴 𑄉𑄳𑄅𑄧𑄢𑄨𑄚𑄳𑄆𑄬𑄠𑄳𑄅𑄧 𑄖𑄳𑄃𑄧𑄱..., 𑄙𑄳𑄅𑄧𑄌𑄴𑄎𑄳𑄠𑄧 𑄚𑄧𑄟𑄚𑄬 𑄟𑄧𑄚𑄴 𑄇𑄢𑄳𑄦𑄧𑄖𑄳𑄦𑄴𑄪𑄚𑄴
𑅁</p>

<p>𑄘𑄬𑄊𑄨 𑄥𑄪𑄚𑄨 𑄟𑄧𑄚𑄧𑄖𑄴 𑄛𑄧𑄦𑄳𑄣𑄬 𑄛𑄧𑄢𑄚𑄬 𑄟𑄊𑄬 𑄛𑄬𑄞𑄢𑄴 𑄥𑄳𑄠𑄬𑄚𑄴, 𑄃𑄳𑄃..., 𑄦𑄧𑄖𑄴 𑄛𑄪𑄢𑄬𑄣𑄬 𑄃𑄬𑄇𑄴 𑄙𑄪𑄪𑄏𑄨𑄖𑄴 𑄘𑄚𑄴 𑄛𑄧𑄉𑄧𑄢 𑄦𑄳𑄆𑄧 𑄘𑄪𑄚𑄧𑄱 𑄙𑄳𑄠𑄬𑄚𑄴𑅁 𑄎𑄪𑄘𑄨 𑄦𑄃𑄳𑄅𑄧𑄌𑄴 𑄛𑄪𑄢𑄬𑄭 𑄃𑄬𑄇𑄴
𑄙𑄌𑄴𑄎𑄳𑄠𑄧𑄱𑄖𑄴 𑄃𑄬𑄇𑄴 𑄘𑄨 𑄙𑄨𑄚𑄳𑄅𑄧𑄖𑄴𑄪𑄚𑄴 𑄛𑄢𑄳𑄦 𑄚𑄧 𑄝𑄧𑄏𑄬 𑄟𑄧𑄚𑄴, 𑄃𑄳𑄅𑄧𑄐𑄳𑄠𑄴𑄧 𑄃𑄬𑄇𑄳𑄦𑄴𑄚𑄴 𑄛𑄬𑄞𑄢𑄴 𑄙𑄢𑄳𑄅𑄧𑄎𑄧𑄖𑄴 𑄖𑄬𑄛𑄳𑄆𑄴-𑄚𑄬𑄛𑄳𑄆𑄴 𑄦𑄳𑄆𑄧 𑄃𑄟𑄳𑄦𑄧𑄇𑄴 𑄟𑄧𑄚𑄴𑅁</p>

<p>𑄣𑄢𑄌𑄢𑄭 𑄟𑄧𑄚𑄧𑄢𑄴 𑄈𑄛𑄴𑄞𑄝𑄬 𑄃𑄪𑄝𑄧𑄱𑄢𑄴 𑄌𑄣 𑄃𑄳𑄃 𑄝𑄨𑄌𑄴𑄝𑄨𑄌𑄳𑄠𑄬𑄴 𑄟𑄧𑄚𑄴 𑄦𑄳𑄆𑄧, 𑄘𑄪𑄇𑄴𑄝𑄘𑄬 𑄇𑄧𑄚𑄳𑄦𑄧 𑄥𑄪𑄇𑄴 𑄚𑄳𑄦𑄧 𑄃𑄬𑄏𑄬 𑄛𑄧𑄢𑄚𑄴 𑄃𑄧𑄚𑄴𑄥𑄪𑄢𑄴 𑄥𑄳𑄅𑄧𑄖𑄴𑄜𑄳𑄅𑄧𑄖𑄳𑄠𑄬𑄴 𑄦𑄳𑄆𑄧𑅁 𑄎𑄬 𑄝𑄬𑄌𑄴
𑄛𑄳𑄃𑄭 𑄃𑄢𑄳𑄦𑄧 𑄥𑄳𑄠𑄬 𑄝𑄬𑄌𑄴 𑄚𑄬𑄭 𑄗𑄨𑄘𑄳𑄅𑄧𑄖𑄴 𑄚𑄧𑄝𑄧𑄏𑄬 𑄃𑄢𑄋𑄧𑄖𑄴 𑄟𑄧𑄚𑄴, 𑄝𑄚𑄳𑄃,𑄉𑄳𑄅𑄧𑄏𑄬𑄚𑄳𑄦𑄬𑄠𑄳𑄅𑄧 𑄇𑄨𑄌𑄳𑄦𑄴𑄪 𑄃𑄧𑄎𑄬𑄃𑄧𑄌𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄘𑄚𑄴 𑄛𑄧𑄉𑄧𑄢 𑄃𑄳𑄃 𑄃𑄧𑄟𑄨𑄣𑄴 𑄟𑄧𑄚𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p> 𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄨𑄣𑄳𑄆 𑄟𑄚𑄬𑄭 𑄎𑄧𑄚𑄧𑄟𑄴 𑄝𑄪𑄇𑄴 𑄞𑄧𑄢𑄧𑄚𑄴 𑄦𑄳𑄆𑄧? 𑄈. 𑄗𑄨𑄉𑄨𑄚𑄳𑄠𑄬 𑄦𑄢𑄳𑄆𑄬 𑄃𑄧𑄚𑄴𑄥𑄪𑄢𑄴 𑄇𑄨 𑄦𑄳𑄆? 𑄉. 𑄘𑄬𑄊𑄨 𑄥𑄪𑄚𑄨
𑄟𑄧𑄚𑄧𑄖𑄴 𑄛𑄧𑄦𑄳𑄣𑄬 𑄇𑄨 𑄛𑄧𑄢𑄚𑄬 𑄟𑄊𑄬? 𑄊. 𑄃𑄟𑄳𑄦𑄧𑄇𑄴 𑄟𑄧𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄦𑄳𑄆𑄧?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ------𑄟𑄧𑄚𑄧 𑄙𑄧𑄇𑄴 𑄗𑄨𑄘𑄳𑄅𑄧 𑄚𑄬𑄭 𑄟𑄧𑄚𑄴, 𑄈. 𑄗𑄨𑄉𑄨𑄚𑄳𑄦𑄳𑄠𑄬 𑄚𑄬𑄠𑄳𑄦𑄬 𑄦𑄳𑄆 𑄃𑄧𑄚𑄴𑄥𑄪𑄢𑄴-----𑅁 𑄉. 𑄃𑄳𑄃
..., 𑄦𑄧𑄖𑄴 𑄛𑄪𑄢𑄬𑄣𑄬 𑄃𑄬𑄇𑄴 𑄙𑄪𑄪𑄏𑄨𑄖𑄴 𑄘𑄚𑄴 𑄛𑄧𑄉𑄧𑄢 𑄦𑄳𑄆𑄧------ 𑄊. 𑄘𑄪𑄇𑄴𑄝𑄘𑄬 𑄇𑄧𑄚𑄳𑄦𑄧 𑄥𑄪𑄇𑄴 𑄚𑄳𑄦𑄧 𑄃𑄬𑄏𑄬 𑄛𑄧𑄢𑄚𑄴 𑄃𑄧𑄚𑄴𑄥𑄪𑄢𑄴------𑅁 𑄋. 𑄝𑄚𑄳𑄃,𑄉𑄳𑄅𑄧𑄏𑄬𑄚𑄳𑄦𑄬𑄠𑄳𑄅𑄧
𑄇𑄨𑄌𑄳𑄦𑄴𑄪 𑄃𑄧𑄎𑄬𑄃𑄧𑄌𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄘𑄚𑄴 𑄛𑄧𑄉𑄧𑄢 𑄃𑄳𑄃 --------𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄥𑄧𑄘𑄚𑄴 = 𑄙𑄬𑄁/𑄘𑄳𑄅𑄧𑄣𑄴𑄚𑄬𑄭 𑄇𑄟𑄴𑅁 𑄃𑄧𑄎𑄚𑄴𑄘𑄖𑄴 = 𑄝𑄬𑄈𑄧𑄝𑄧𑄢𑄬𑅁 𑄣𑄬𑄝𑄋𑄳𑄠𑄬𑄴 = 𑄙𑄬𑄁 𑄉𑄪𑄏𑄧𑄱𑄢𑄴𑅁 𑄃𑄧𑄟𑄨𑄣𑄴 = 𑄟𑄨𑄣𑄴 𑄚𑄬𑄭 / 𑄛𑄚𑄳𑄦 𑄇𑄳𑄅𑄧𑄙𑄨𑄚𑄴𑅁
𑄖𑄬𑄛𑄳𑄆𑄴-𑄚𑄬𑄛𑄳𑄆𑄴 = 𑄣𑄳𑄅𑄧𑄇𑄴 𑄙𑄳𑄅𑄧𑄇𑄳𑄦𑄳𑄠𑄬𑄴𑅁 𑄘𑄚𑄴 𑄛𑄧𑄉𑄧𑄢 = 𑄃𑄧𑄛𑄪𑄢𑄧𑄱𑄚𑄴𑅁 𑄃𑄧𑄣𑄬𑄊𑄧𑄚𑄴 = 𑄃𑄧𑄎𑄧𑄖𑄴𑄧𑄚𑄴𑅁 𑄞𑄧𑄢𑄴𑄛𑄪𑄢𑄴 = 𑄃𑄧𑄞𑄬𑄘𑄧𑄢𑄴𑅁</p>

            
<h2>𑄌𑄋𑄴𑄟𑄳𑄦 𑄎𑄖𑄴</h2>
<h3>𑄓𑄁𑄉𑄫 𑄃𑄳𑄅𑄧𑄚𑄨𑄣𑄴 𑄇𑄪𑄟𑄧𑄱𑄢𑄴 𑄌𑄇𑄴𑄟𑄳𑄦</h3>

<p>𑄚𑄚𑄚𑄴 𑄎𑄘𑄧𑄢𑄴 𑄜𑄪𑄣𑄴 𑄗𑄚𑄴 𑄎𑄳𑄃𑄬𑄚𑄴 𑄜𑄪𑄣𑄧𑄱 𑄝𑄉𑄚𑄧𑄖𑄴,
𑄥𑄬𑄎𑄚𑄴 𑄉𑄧𑄢𑄳𑄦𑄨 𑄃𑄊𑄧𑄚𑄴 𑄚𑄚𑄚𑄴 𑄎𑄘𑄨 𑄛𑄨𑄖𑄨𑄴𑄟𑄳𑄦𑄨𑄠𑄬𑄚𑄳𑄦𑄧𑄖𑄴𑅁
𑄚𑄚𑄚𑄴 𑄎𑄘𑄧𑄢𑄴 𑄥𑄬𑄢𑄬 𑄃𑄊𑄬 𑄃𑄟𑄳𑄦 𑄃𑄳𑄆𑄬 𑄌𑄋𑄴𑄟𑄳𑄦 𑄎𑄖𑄴,
𑄌𑄳𑄅𑄧𑄣𑄨 𑄃𑄬𑄏𑄨𑄢𑄴 𑄃𑄉𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄙𑄳𑄅𑄧𑄢𑄨𑄚𑄳𑄠𑄬𑄠𑄴 𑄦𑄘𑄬𑄦𑄖𑄴𑅁</p>

<p>𑄃𑄟𑄳𑄦 𑄎𑄖𑄳𑄦𑄴𑄧𑄱 𑄌𑄋𑄴𑄟𑄳𑄦 𑄎𑄖𑄴 𑄘𑄳𑄅𑄧𑄣𑄴 𑄎𑄖𑄴 𑄃𑄟𑄳𑄦𑄨 𑄈𑄧𑄝𑄧𑄢𑄴 𑄛𑄳𑄃𑄬𑄭,
𑄃𑄊𑄬 𑄃𑄟𑄳𑄦𑄢𑄴 𑄎𑄘𑄧𑄢𑄴 𑄞𑄌𑄴,𑄣𑄬𑄊 𑄛𑄪𑄢𑄧𑄱𑄚𑄴 𑄙𑄳𑄅𑄧𑄢𑄨𑄚𑄳𑄠𑄬𑄠𑄴𑅁 
𑄃𑄊𑄬 𑄃𑄢𑄳𑄦𑄧 𑄎𑄘𑄧𑄖𑄴 𑄛𑄳𑄅𑄧𑄏𑄉𑄬 𑄃𑄣𑄳𑄠𑄬𑄴𑄉𑄬 𑄃𑄉𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨,
𑄙𑄧𑄢𑄴𑄟𑄧 𑄟𑄚𑄨 𑄝𑄪𑄖𑄴𑄙𑄧𑄱 𑄙𑄧𑄢𑄴𑄟𑄧 𑄝𑄪𑄖𑄴𑄙𑄧𑄱𑄢𑄴 𑄥𑄪𑄘𑄧𑄱𑄟𑄴 𑄙𑄳𑄅𑄧𑄢𑄨𑅁</p>

<p>𑄃𑄉𑄬 𑄃𑄬𑄦𑄳𑄣𑄧 𑄃𑄟𑄳𑄦 𑄎𑄉 𑄃𑄟𑄳𑄦 𑄢𑄎 𑄝𑄨𑄎𑄧𑄉𑄧 𑄛𑄘𑄖𑄴 𑄛𑄳𑄃𑄬𑄭,
𑄦𑄎𑄨 𑄎𑄬𑄠𑄳𑄦𑄬 𑄥𑄬𑄭 𑄎𑄉 𑄥𑄬𑄭 𑄢𑄎 𑄇𑄨𑄖𑄳𑄦𑄳𑄠𑄬𑄴𑄠𑄴 𑄖𑄳𑄅𑄧𑄉𑄬𑄭 𑄚𑄧𑄌𑄳𑄃𑄬𑄭?
𑄇𑄪𑄙𑄪 𑄎𑄬𑄠𑄳𑄦𑄬 𑄃𑄟𑄳𑄦 𑄎𑄉, 𑄚𑄋𑄬 𑄃𑄬𑄦𑄳𑄣𑄧 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴,
𑄦𑄎𑄨 𑄎𑄬𑄠𑄳𑄦𑄬 𑄢𑄌𑄴 𑄝𑄧𑄁𑄥𑄧 𑄚𑄧𑄛𑄳𑄃𑄬𑄢𑄴 𑄇𑄧𑄚𑄳𑄦𑄧 𑄈𑄪𑄌𑄴 𑄈𑄧𑄝𑄧𑄢𑄴𑅁</p>

<p>𑄟𑄧𑄚𑄧𑄖𑄴 𑄃𑄪𑄙𑄬 𑄃𑄎𑄪 𑄌𑄧𑄿𑄝𑄛𑄴 𑄢𑄙𑄟𑄳𑄃𑄧𑄚𑄴 𑄘𑄊𑄨𑄢𑄴 𑄇𑄧𑄙,
𑄦𑄨𑄘𑄧𑄱𑄖𑄴 𑄃𑄪𑄙𑄬 𑄉𑄬𑄋𑄴𑄈𑄪𑄿𑄨 𑄥𑄪𑄚𑄨𑄣𑄳𑄠𑄬 𑄛𑄪𑄢𑄧𑄱𑄚𑄨 𑄘𑄨𑄚𑄳𑄦𑄪𑄚𑄴 𑄉𑄧𑄘𑅁
𑄝𑄬𑄉𑄬 𑄎𑄧𑄙 𑄦𑄳𑄆 𑄃𑄬𑄇𑄴 𑄇𑄧𑄙 𑄇𑄳𑄃𑄧𑄠 𑄉𑄳𑄅𑄧𑄢𑄳𑄦𑄨 𑄎𑄘𑄧𑄢𑄴 𑄇𑄟𑄴,
𑄙𑄬𑄝𑄎𑄣 𑄃𑄳𑄃 𑄇𑄧𑄙𑄭 𑄥𑄧𑄁𑄚𑄧 𑄦𑄧𑄣𑄬 𑄚𑄧𑄗𑄬𑄝𑄧 𑄎𑄘𑄧𑄢𑄴 𑄘𑄟𑄴𑅁</p>

<p>𑄘𑄧𑄢𑄳𑄦𑄧 𑄟𑄧𑄢𑄳𑄦𑄧 𑄦𑄳𑄆 𑄇𑄧𑄟𑄧𑄢𑄴 𑄝𑄚𑄨 𑄣𑄳𑄆 𑄙𑄳𑄅𑄧𑄢𑄨 𑄦𑄘𑄬 𑄦𑄖𑄴,
𑄉𑄳𑄅𑄧𑄢𑄨𑄞𑄧𑄱𑄋𑄴 𑄞𑄣𑄬𑄖𑄴 𑄇𑄟𑄴 𑄟𑄧𑄚𑄧𑄖𑄴 𑄉𑄳𑄅𑄧𑄢𑄳𑄦𑄨 𑄌𑄋𑄴𑄟𑄳𑄦 𑄎𑄖𑄴𑅁  
𑄎𑄘𑄧𑄢𑄴 𑄞𑄣𑄬𑄖𑄴 𑄇𑄟𑄧𑄖𑄴 𑄝𑄬𑄊𑄬 𑄃𑄪𑄎𑄬𑄭𑄚𑄳𑄦 𑄃𑄟𑄨 𑄥𑄧𑄁𑄉𑄳𑄅𑄧𑄢𑄨,
𑄉𑄧𑄁𑄝𑄧𑄣 𑄟𑄧𑄚𑄴 𑄃𑄳𑄃 𑄉𑄧𑄟𑄴 𑄚𑄨𑄘𑄨 𑄃𑄣𑄳𑄠𑄬𑄴𑄉𑄧𑄢𑄴 𑄦𑄳𑄣𑄳𑄆𑄬𑄇𑄴 𑄙𑄳𑄅𑄧𑄢𑄳𑄦𑄨𑅁</p>
                        

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄨𑄖𑄨𑄴𑄟𑄳𑄦𑄨𑄠𑄬𑄚𑄳𑄦𑄧𑄖𑄴 𑄚𑄚𑄚𑄴 𑄎𑄘𑄨 𑄇𑄨𑄋𑄨𑄢𑄳𑄦𑄨 𑄃𑄊𑄧𑄚𑄴? 𑄈. 𑄃𑄟𑄳𑄦 𑄌𑄋𑄴𑄟𑄳𑄦 𑄎𑄖𑄴 𑄇𑄪𑄙𑄪 𑄇𑄪𑄙𑄪 𑄃𑄊𑄧𑄚𑄴? 𑄉.
𑄛𑄪𑄢𑄧𑄱𑄚𑄴 𑄙𑄳𑄅𑄧𑄢𑄳𑄦𑄨 𑄌𑄋𑄴𑄟𑄳𑄦 𑄎𑄘𑄧𑄖𑄴 𑄇𑄨 𑄇𑄨 𑄃𑄊𑄬? 𑄊. 𑄃𑄟𑄳𑄦𑄨 𑄇𑄧𑄚𑄴 𑄙𑄧𑄢𑄴𑄟𑄧 𑄟𑄚𑄨? 𑄋. 𑄇𑄨 𑄥𑄪𑄚𑄨𑄣𑄳𑄠𑄬 𑄃𑄟𑄳𑄦𑄖𑄳𑄦𑄴𑄪𑄚𑄴 𑄛𑄪𑄢𑄧𑄱𑄚𑄨 𑄘𑄨𑄚𑄳𑄦𑄪𑄚𑄴 𑄦𑄨𑄘𑄳𑄅𑄧𑄖𑄴 𑄃𑄪𑄙𑄳𑄠𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄚𑄚𑄴 𑄎𑄘𑄧𑄢𑄴 𑄥𑄬𑄢𑄬 𑄃𑄊𑄬 𑄃𑄟𑄳𑄦------, 𑄈. ----- 𑄝𑄪𑄖𑄴𑄙𑄧𑄱 𑄙𑄧𑄢𑄴𑄟𑄧 𑄝𑄪𑄖𑄴𑄙𑄧𑄱𑄢𑄴 𑄥𑄪𑄘𑄧𑄱𑄟𑄴 𑄙𑄳𑄅𑄧𑄢𑄨
𑅁 𑄉. 𑄇𑄪𑄙𑄪 𑄎𑄬𑄠𑄳𑄦𑄬 𑄃𑄟𑄳𑄦 𑄎𑄉, 𑄚𑄋𑄬 𑄃𑄬𑄦𑄳𑄣𑄧-------, 𑄊. 𑄟𑄧𑄚𑄧𑄖𑄴 𑄃𑄪𑄙𑄬---- 𑄢𑄙𑄟𑄳𑄃𑄧𑄚𑄴 𑄘𑄊𑄨𑄢𑄴 𑄇𑄧𑄙, 𑄋. 𑄉𑄳𑄅𑄧𑄢𑄨𑄞𑄧𑄱𑄋𑄴 𑄞𑄣𑄬𑄖𑄴 𑄇𑄟𑄴 𑄟𑄧𑄚𑄧𑄖𑄴
𑄉𑄳𑄅𑄧𑄢𑄳𑄦𑄨-----𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄈𑄪𑄌𑄴 𑄈𑄧𑄝𑄧𑄢𑄴 = 𑄖𑄧𑄖𑄴𑄧 𑄖𑄣𑄞𑄨𑅁 𑄛𑄨𑄖𑄨𑄴𑄟𑄳𑄦𑄨𑄠𑄬𑄚𑄧𑄖𑄴 = 𑄥𑄧𑄁𑄥𑄢𑄚𑄧𑄖𑄴𑅁 𑄃𑄣𑄳𑄠𑄬𑄴𑄇𑄴 = 𑄚𑄨𑄘𑄨𑄥𑄨𑄢𑄨𑅁 𑄦𑄘𑄬𑄦𑄖𑄴 = 𑄙𑄧𑄢𑄙𑄳𑄅𑄧𑄌𑄳𑄠𑄬𑄴𑅁 𑄥𑄪𑄘𑄧𑄱𑄟𑄴 =
𑄚𑄨𑄠𑄳𑄅𑄧𑄟𑄴 𑄚𑄨𑄘𑄨 𑄙𑄬𑄝𑄎𑄣 = 𑄣𑄳𑄅𑄧𑄇𑄴𑄙𑄳𑄅𑄧𑄇𑄳𑄦𑄳𑄠𑄬𑄴𑅁 𑄉𑄬𑄋𑄴𑄈𑄪𑄿𑄨 = 𑄃𑄬𑄇𑄴𑄝𑄝𑄧𑄖𑄳𑄠𑄬𑄴 𑄣𑄳𑄃𑄘𑄨𑄉𑄬𑄣𑄳𑄠𑄬𑄴 𑄉𑄩𑄖𑄴𑅁 𑄞𑄣𑄬𑄖𑄴 = 𑄉𑄧𑄟𑄴𑅁</p>

<h2>𑄇𑄧𑄝𑄣𑄴</h2>

<h3>𑄓𑄁𑄉𑄫 𑄇𑄬.𑄌𑄨. 𑄌𑄇𑄴𑄟𑄳𑄦</h3>

<p>𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄇𑄧𑄝𑄣𑄧𑄖𑄴 𑄚 𑄦𑄘𑄧𑄖𑄴? 𑄇𑄧𑄝𑄣𑄧 𑄃𑄏𑄭 𑄝𑄳𑄅𑄳𑄃𑄧𑄤𑄴 𑄗𑄇𑄴𑅁 𑄖𑄨𑄚𑄴 𑄌𑄨𑄘𑄳𑄅𑄧𑄢𑄴 𑄛𑄳𑄅𑄧𑄢𑄨𑄚𑄬𑄭-- 𑄝𑄨𑄌𑄴𑄧𑄚𑄳𑄦𑄧𑄖𑄴 𑄃𑄬𑄉𑄳𑄅𑄧𑄢𑄴 𑄃𑄪𑄉𑄳𑄅𑄧𑄢𑄴, 𑄇𑄧𑄝𑄣𑄴 𑄉𑄧𑄟𑄴 𑄖𑄧𑄢𑄴
𑄦𑄧𑄝𑄧𑄚𑄳𑄦𑄨? 𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄇𑄧𑄝𑄣𑄧𑄖𑄴 𑄚 𑄟𑄧𑄚𑄧𑄖𑄴? 𑄟𑄧𑄚𑄬 𑄟𑄧𑄚𑄬 𑄇𑄧𑄝𑄣𑄴 𑄝𑄎𑅁 𑄉𑄨𑄘𑄳𑄠𑄬 𑄢𑄬𑄋𑄬 𑄃𑄪𑄖𑄴𑄌𑄧𑄞𑄬-- 𑄚𑄌𑄴𑄉𑄚𑄬 𑄢𑄧𑄋𑄬𑄙𑄧𑄋𑄬 𑄗𑄇𑄴, 𑄇𑄧𑄝𑄣𑄴 𑄉𑄧𑄟𑄴 𑄖𑄧𑄢𑄴
𑄦𑄧𑄝𑄧𑄚𑄳𑄦𑄨? 𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄇𑄧𑄝𑄣𑄧𑄖𑄴 𑄚 𑄝𑄧𑄁𑄥𑄧𑄖𑄴? 𑄖𑄧𑄢𑄴 𑄝𑄳𑄃𑄬𑄇𑄴 𑄙𑄳𑄅𑄧𑄚𑄨 𑄟𑄚𑄨𑅁 𑄉𑄳𑄠𑄬𑄚𑄨-𑄉𑄪𑄚𑄨 𑄇𑄪𑄘𑄪𑄟𑄴 - -𑄚𑄋𑄴 𑄖𑄢𑄳𑄦𑄢𑄴𑄉𑄧𑄘 𑄥𑄧𑄁𑄥𑄢𑄧𑄖𑄴, 𑄇𑄧𑄝𑄣𑄴 𑄉𑄧𑄟𑄴 𑄖𑄧𑄢𑄴
𑄦𑄧𑄝𑄧𑄚𑄳𑄦𑄨? 𑄥𑄖𑄴 𑄎𑄧𑄚𑄧𑄟𑄴 𑄞𑄝𑄨𑄌𑄳𑄃, 𑄞𑄖𑄴𑄛𑄚𑄩 𑄟𑄚𑄨 𑄌𑄳𑄃, 𑄉𑄧𑄘 𑄥𑄧𑄁𑄥𑄢𑄴 𑄊𑄪𑄢𑄨 𑄌𑄳𑄃𑅁 𑄖𑄬𑄖𑄴𑄗𑄨𑄴𑄌𑄴 𑄇𑄪𑄙𑄨 𑄘𑄬𑄝𑄬𑄘𑄢𑄴, 𑄛𑄪𑄎𑄧𑄱𑄉𑄧𑄢𑄴 𑄦𑄎𑄢𑄴𑄝𑄢𑄴, 𑄉𑄧𑄟𑄴 𑄇𑄧𑄝𑄣𑄴 𑄖𑄧𑄢𑄴 𑄦𑄧𑄘𑄧
𑄚𑄳𑄄𑄧𑅁 𑄥𑄧𑄖𑄴 𑄞𑄝𑄧𑄚 𑄥𑄧𑄖𑄴 𑄛𑄧𑄙𑄬, 𑄥𑄧𑄖𑄴 𑄉𑄳𑄠𑄬𑄚𑄴 𑄗𑄨𑄇𑄴 𑄛𑄧𑄦𑄳𑄣𑄬, 𑄥𑄧𑄖𑄴 𑄇𑄧𑄢𑄴𑄟𑄧 𑄃𑄬𑄉𑄟𑄧𑄚𑄬𑅁 𑄦𑄧𑄝𑄧 𑄇𑄧𑄝𑄣𑄴 𑄉𑄧𑄟𑄴 𑄣𑄧𑄉𑄬 𑄣𑄧𑄉𑄬, 𑄥𑄧𑄢𑄧𑄥𑄳𑄅𑄧𑄖𑄨𑄴𑄢𑄴 𑄝𑄧𑄢𑄴 𑄙𑄣𑄨, 𑄛𑄬𑄞𑄬 𑄖𑄭𑄪 𑄥𑄨𑄛𑄴
𑄌𑄧𑄢𑄧𑄚𑄧𑄢𑄴 𑄝𑄧𑄖𑄴𑄖𑄚𑄳𑄦𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>                               

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄈. 𑄇𑄧𑄝𑄣𑄴 𑄇𑄨𑄋𑄨𑄢𑄳𑄦𑄨 𑄃𑄬𑄏𑄬? 𑄉. 𑄥𑄧𑄖𑄴 𑄇𑄧𑄢𑄴𑄟𑄧 𑄉𑄳𑄅𑄧𑄢𑄨𑄦𑄳𑄣𑄳𑄠𑄬 𑄇𑄨 𑄇𑄨 𑄜𑄧𑄣𑄴 𑄛𑄳𑄃𑄭?
𑄊. 𑄇𑄢𑄴𑄇𑄢𑄴 𑄇𑄧𑄝𑄣𑄴 𑄉𑄧𑄟𑄴 𑄚𑄧 𑄦𑄧𑄝𑄧?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ----- 𑄃𑄏𑄭 𑄝𑄳𑄅𑄳𑄃𑄧𑄤𑄴 𑄗𑄇𑄴𑅁 𑄈. 𑄉𑄨𑄘𑄳𑄠𑄬 𑄢𑄬𑄋𑄬 𑄃𑄪𑄖𑄴𑄌𑄧𑄞𑄬 𑄚𑄌𑄴𑄉𑄚𑄬 ----- 𑄗𑄇𑄴𑅁 𑄉.
----- 𑄇𑄪𑄙𑄨 𑄘𑄬𑄝𑄬𑄘𑄢𑄴,𑄛𑄪𑄎𑄧𑄱𑄉𑄧𑄢𑄴 𑄦𑄎𑄢𑄴𑄝𑄢𑄴, 𑄊. ----- 𑄥𑄧𑄖𑄴 𑄛𑄧𑄙𑄬, 𑄥𑄧𑄖𑄴 𑄉𑄳𑄠𑄬𑄚𑄴 𑄗𑄨𑄇𑄴 𑄛𑄧𑄦𑄳𑄣𑄬, 𑄋. 𑄛𑄬𑄞𑄬 𑄖𑄭𑄪 𑄥𑄨𑄛𑄴 𑄌𑄧𑄢𑄧𑄚𑄧𑄢𑄴 -----𑅁</p>
 
<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄇𑄧𑄝𑄣𑄴 = 𑄞𑄇𑄴𑄉𑄳𑄠𑄧𑅁 𑄥𑄧𑄖𑄴 𑄞𑄝𑄧𑄚 = 𑄉𑄧𑄟𑄴 𑄌𑄨𑄚𑄴𑄘𑄳𑄠𑄬 𑄗𑄨𑄇𑄴𑄛𑄧𑄦𑄳𑄣𑄳𑄠𑄬 = 𑄙𑄧𑄉𑄬𑄙𑄧𑄉𑄬 𑄦𑄧𑄣𑄬𑅁 𑄝𑄧𑄖𑄴𑄖 = 𑄝𑄧𑄢𑄴𑅁 𑄥𑄧𑄖𑄴 𑄇𑄧𑄢𑄴𑄟𑄧 = 𑄉𑄧𑄟𑄴
𑄇𑄟𑄴𑅁 𑄥𑄧𑄢𑄧𑄥𑄧𑄖𑄨𑄴 = 𑄣𑄬𑄊𑄛𑄧𑄢𑄳𑄦𑄉𑄳𑄅𑄧𑄏𑄬𑄚𑄴𑅁 𑄞𑄖𑄴𑄛𑄚𑄨 = 𑄈𑄬𑄝𑄢𑄴 𑄘𑄬𑄝𑄢𑄴𑅁</p>


<h2>𑄎𑄪𑄟𑄱𑄴𑄧 𑄘𑄬𑄌𑄴</h2>
<h3>𑄓𑄁𑄉𑄫 𑄣𑄳𑄅𑄧𑄇𑄳𑄦𑄨𑄴 𑄞𑄪𑄏𑄧𑄱𑄚𑄴 𑄌𑄇𑄴𑄟𑄳𑄦</h3>

<p>𑄎𑄪𑄟𑄴𑄧𑄱 𑄘𑄬𑄏𑄧𑄢𑄴 𑄚𑄋𑄴𑄛𑄌𑄴,---- 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴! 𑄢𑄌𑄴𑄇𑄪𑄣𑄴! 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄌𑄋𑄴𑄟𑄳𑄦 𑄇𑄪𑄣𑄧𑄱𑄢𑄴 𑄎𑄪𑄟𑄴𑄧𑄱 𑄎𑄘𑄧𑄢𑄴 𑄙𑄪𑄏𑄧𑄱𑄟𑄪𑄣𑄴𑅁</p>

<p>𑄇𑄧𑄚𑄴 𑄇𑄧𑄙𑄭 𑄖𑄭𑄪 𑄝𑄬𑄎𑄢𑄴 𑄦𑄧𑄣𑄬, 𑄇𑄧𑄚𑄴 𑄛𑄝𑄧𑄖𑄴 𑄖𑄭𑄪 𑄛𑄧𑄦𑄳𑄣𑄬, 𑄇𑄧𑄚𑄴 𑄥𑄝𑄬 𑄖𑄧𑄢𑄴 𑄛𑄧𑄱𑄍 𑄦𑄧𑄣𑄇𑄴 𑄘𑄪𑄊𑄳𑄠𑄬 𑄘𑄪𑄊𑄳𑄠𑄬 𑄘𑄪𑄝𑄨 𑄢𑄧𑄦𑄳𑄣𑄬𑅁</p>

<p>𑄎𑄪𑄟𑄴𑄧𑄱 𑄞𑄬𑄠𑄳𑄅𑄧𑄢𑄴 𑄗𑄪𑄉𑄪𑄢𑄨𑄖𑄴 𑄘𑄢𑄩 𑄖𑄢𑄴 𑄇𑄧𑄢𑄳𑄦𑄧𑄖𑄴 𑄛𑄳𑄅𑄧𑄢𑄨 𑄗𑄬𑄭, 𑄎𑄪𑄟𑄴𑄧𑄱 𑄟𑄨𑄣𑄳𑄠𑄬𑄢𑄴 𑄇𑄧𑄝𑄣𑄴 𑄢𑄋 𑄟𑄚𑄬𑄇𑄳𑄠𑄧𑄴 𑄘𑄬𑄏𑄧𑄖𑄴 𑄎𑄬𑄭𑅁</p>

<p>𑄇𑄣𑄧𑄚𑄴𑄎𑄧𑄢𑄴 𑄢𑄬𑄌𑄴𑄎𑄳𑄠𑄧𑄖𑄴 𑄘𑄧𑄢𑄴 𑄘𑄧𑄢𑄴, 𑄗𑄧𑄢𑄴𑄗𑄬𑄧𑄢 𑄦𑄳𑄅𑄧𑄠𑄳𑄅𑄧𑄚𑄴 𑄞𑄇𑄴 𑄞𑄇𑄴, 𑄝𑄪𑄉𑄪 𑄥𑄌𑄴 𑄇𑄨𑄠𑄳𑄦𑄬 𑄛𑄨𑄙𑄨 𑄥𑄌𑄴 𑄇𑄧𑄟𑄧𑄣𑄬 𑄥𑄧𑄁 𑄥𑄧𑄁 𑄦𑄧𑄝𑄇𑄴?</p>

<p>𑄏𑄢𑄴𑄝𑄧𑄱 𑄘𑄬𑄏𑄧𑄖𑄴𑄠𑄳𑄅𑄧 𑄞𑄨𑄚𑄴 𑄛𑄢𑄣𑄳𑄠𑄬𑄴 𑄘𑄪𑄊𑄧𑄱 𑄘𑄳𑄅𑄧𑄢𑄴𑄎𑄳𑄠𑄬𑄖𑄴 𑄇𑄪𑄙𑄪 𑄇𑄪𑄣𑄴, 𑄖𑄧𑄢𑄴 𑄛𑄧𑄱𑄥𑄝𑄢𑄴 𑄃𑄬𑄭 𑄇𑄨 𑄘𑄧𑄏 𑄃𑄬𑄇𑄴 𑄉𑄳𑄅𑄧𑄢𑄳𑄦𑄨𑄘𑄬 𑄟𑄛𑄴𑄘𑄨 𑄞𑄪𑄣𑄴𑅁𑅁 𑄝𑄬𑄎𑄢𑄴 𑄚𑄧𑄦𑄳𑄅𑄧𑄌𑄴 𑄖𑄭𑄪
𑄇𑄢𑄳𑄦𑄧𑄢𑄳𑄦𑄬 𑄟𑄛𑄴 𑄉𑄳𑄅𑄧𑄢𑄳𑄦𑄨𑄘𑄬 𑄛𑄧𑄱-𑄥𑄝𑄢𑄳𑄦𑄬 𑄃𑄧𑄏𑄢𑄴 𑄝𑄪𑄉𑄬 𑄦𑄖𑄴 𑄝𑄢𑄬 𑄚𑄳𑄦𑄬𑄭 𑄇𑄪𑄣𑄧𑄱𑄖𑄴 𑄣𑄳𑄆 𑄚𑄳𑄠𑄬 𑄖𑄢𑄳𑄦𑄢𑄳𑄦𑄬𑅁𑅁 𑄢𑄋 𑄝𑄬𑄣𑄧𑄢𑄴 𑄛𑄳𑄃𑄧𑄢𑄴 𑄃𑄚𑄳𑄦𑄨𑄘𑄬 𑄘𑄪𑄢𑄴 𑄉𑄳𑄅𑄧𑄢𑄨𑄘𑄬 𑄟𑄧𑄚𑄧𑄊𑄪𑄣𑄴,
𑄘𑄨𑄊𑄳𑄅𑄧𑄣𑄴 𑄢𑄳𑄆𑄬𑄌𑄴𑄏𑄳𑄅𑄧𑄢𑄴 𑄉𑄳𑄆𑄬𑄋𑄴𑄈𑄪𑄣𑄨𑄠𑄳𑄦𑄬 𑄜𑄪𑄘𑄬𑄭 𑄘𑄬 𑄚𑄇𑄴𑄥𑄧𑄧 𑄜𑄪𑄣𑄴𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄎𑄪𑄟𑄴𑄧𑄱 𑄎𑄘𑄧𑄢𑄴 𑄙𑄪𑄏𑄧𑄱𑄟𑄪𑄣𑄴 𑄇𑄪𑄙𑄪? 𑄈. 𑄇𑄣𑄧𑄚𑄴𑄎𑄧𑄢𑄴 𑄢𑄬𑄌𑄴𑄎𑄳𑄠𑄧𑄖𑄴 𑄇𑄨 𑄃𑄧𑄝𑄧𑄌𑄴𑄗, 𑄃𑄳𑄃 𑄇𑄳𑄆𑄧 𑄞𑄇𑄴 𑄦𑄳𑄅𑄧𑄠𑄧𑄱𑄚𑄴?
𑄉. 𑄏𑄢𑄴𑄝𑄧𑄱 𑄘𑄬𑄏𑄧𑄖𑄴 𑄇𑄬𑄎𑄚𑄳𑄦𑄳𑄠𑄬𑄴? 𑄊. 𑄇𑄨𑄋𑄨𑄢𑄳𑄦𑄨 𑄚𑄇𑄴𑄥𑄧𑄧 𑄜𑄪𑄣𑄴 𑄜𑄪𑄘𑄳𑄆𑄬 𑄘𑄨𑄝𑄳𑄠𑄬𑄢𑄴 𑄇𑄳𑄅𑄳𑄃𑄧𑄠𑄳𑄦𑄬</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄌𑄋𑄴𑄟 𑄇𑄪𑄣𑄧𑄱𑄢𑄴 𑄎𑄪𑄟𑄴𑄧𑄱 𑄎𑄘𑄧𑄢𑄴-----𑅁 𑄈. 𑄎𑄪𑄟𑄴𑄧𑄱 𑄞𑄬𑄠𑄳𑄅𑄧𑄢𑄴 --- 𑄘𑄢𑄩 𑄖𑄧𑄢𑄴 𑄇𑄧𑄢𑄳𑄦𑄧𑄖𑄴
𑄗𑄬𑄭, 𑄉. ------ 𑄢𑄬𑄌𑄴𑄎𑄳𑄠𑄧𑄖𑄴 𑄘𑄧𑄢𑄴 𑄘𑄧𑄢𑄴 𑄗𑄧𑄢𑄴 𑄗𑄧𑄢𑄴 𑄦𑄳𑄅𑄧𑄠𑄳𑄅𑄧𑄚𑄴 𑄖𑄨𑄚𑄴 𑄌𑄬𑄢𑄴 𑄞𑄇𑄴, 𑄊. 𑄏𑄢𑄴𑄝𑄧𑄱 𑄘𑄬𑄏𑄧𑄖𑄴𑄠𑄳𑄦𑄧 ------- 𑄘𑄪𑄊𑄧𑄱 𑄘𑄳𑄅𑄧𑄢𑄴𑄎𑄳𑄠𑄬𑄖𑄴 𑄇𑄪𑄙𑄪 𑄇𑄪𑄣𑄴,
𑄋. ------ 𑄛𑄳𑄃𑄧𑄢𑄴 𑄃𑄚𑄳𑄦𑄨𑄘𑄬</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄚𑄇𑄴𑄥𑄧𑄧 𑄜𑄪𑄣𑄴 = 𑄃𑄬𑄇𑄴𑄎𑄖𑄳𑄠𑄬𑄴 𑄖𑄪𑄟𑄴𑄝𑄌𑄴 𑄜𑄪𑄣𑄴𑅁 𑄙𑄪𑄏𑄧𑄱𑄟𑄪𑄣𑄴 = 𑄃𑄘𑄨𑄉𑄧𑄢 𑄃𑄇𑄪𑄣𑄴 = 𑄇𑄪𑄣𑄴𑄚𑄬𑄭𑅁 𑄘𑄳𑄅𑄧𑄢𑄴𑄎𑄳𑄠𑄬 = 𑄥𑄉𑄧𑄢𑄴𑅁 𑄝𑄨𑄏𑄪 =
𑄌𑄳𑄅𑄧𑄘𑄳𑄅𑄧𑄢𑄴 𑄥𑄬𑄏𑄧𑄖𑄴 𑄎𑄘𑄧𑄢𑄴 𑄃𑄪𑄖𑄴𑄥𑄧𑄱𑄛𑄴𑅁 𑄇𑄨𑄢𑄴𑄝𑄳𑄠𑄬 = 𑄟𑄬𑄠𑄬𑅁 𑄃𑄧𑄏𑄢𑄴 = 𑄓𑄋𑄳𑄦𑄧𑄢𑄴𑅁 𑄟𑄚𑄬𑄇𑄳𑄠𑄧𑄴 = 𑄙𑄧𑄚𑄴𑅁 𑄞𑄨𑄚𑄴 𑄛𑄢𑄣𑄳𑄠𑄬𑄴 = 𑄎𑄪𑄘𑄧𑄱 𑄃𑄘𑄟𑄳𑄠𑄬𑄴𑅁 𑄢𑄌𑄴𑄇𑄪𑄣𑄴 =
𑄢𑄌𑄴 𑄝𑄧𑄁𑄥𑄧𑅁</p>

<h2>𑄃𑄬 𑄖𑄨𑄚𑄴 𑄌𑄧𑄢𑄧𑄚𑄧𑄖𑄴</h2>

<h3>𑄓𑄁𑄉𑄫 𑄃𑄧𑄚𑄨𑄣𑄴 𑄝𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄝𑄪𑄖𑄴𑄙𑄁 𑄌𑄢𑄚𑄁 𑄉𑄌𑄴𑄌𑄟𑄨, 𑄙𑄟𑄴𑄟𑄁 𑄌𑄢𑄚𑄁 𑄉𑄌𑄴𑄌𑄟𑄨, 𑄥𑄋𑄴𑄉𑄁 𑄌𑄢𑄚𑄁 𑄉𑄌𑄴𑄌𑄟𑄨, 𑄃𑄬 𑄖𑄨𑄚𑄴 𑄌𑄧𑄢𑄧𑄚𑄧𑄖𑄴, 𑄎𑄧𑄚𑄧𑄟𑄴 𑄟𑄧𑄢𑄧𑄚𑄧𑄖𑄴, 𑄗𑄨𑄘𑄧𑄱 𑄗𑄬𑄙𑄧𑄋𑄴 𑄃𑄟𑄳𑄦𑄨𑅁
𑄛𑄌𑄴,𑄃𑄖𑄳𑄠𑄴𑄧,𑄘𑄧𑄌𑄴𑄥𑄨𑄣𑄴 𑄛𑄣𑄳𑄆𑄬, 𑄉𑄳𑄅𑄧𑄢𑄳𑄦𑄨 𑄎𑄬𑄘𑄧𑄁 𑄚𑄨𑄢𑄴𑄝𑄚𑄴 𑄇𑄟𑄳𑄆𑄬𑅁 𑄃𑄧𑄚𑄨𑄖𑄳𑄠𑄴𑄧,𑄘𑄪𑄇𑄳𑄦𑄧𑄴𑄱,𑄃𑄧𑄚𑄖𑄳𑄠𑄴𑄧 𑄞𑄝𑄨 𑄚𑄨𑄖𑄳𑄅𑄴𑄧 𑄃𑄬 𑄃𑄧𑄚𑄖𑄳𑄠𑄴𑄧 𑄃𑄬 𑄞𑄝𑄧𑄚𑄖𑄴 𑄚𑄧 𑄗𑄬𑄘𑄧𑄁 𑄗𑄟𑄨𑅁 𑄙𑄳𑄅𑄧𑄢𑄨
𑄃𑄖𑄳𑄠𑄴𑄧 𑄟𑄢𑄴𑄉𑄧 𑄛𑄧𑄖𑄴 𑄌𑄣𑄳𑄆𑄬 𑄚𑄨𑄘𑄧𑄱𑄋𑄴 𑄎𑄨𑄝𑄧𑄚𑄧 𑄢𑄧𑄖𑄴, 𑄌𑄳𑄆𑄬𑄢𑄴 𑄃𑄢𑄴𑄎𑄳𑄠𑄧 𑄥𑄳𑄅𑄧𑄖𑄳𑄠𑄴𑄧 𑄞𑄝𑄨 𑄚𑄨𑄖𑄳𑄠𑄴𑄧 𑄃𑄬 𑄃𑄧𑄚𑄖𑄳𑄠𑄴𑄧 𑄃𑄬 𑄞𑄝𑄧𑄚 𑄞𑄝𑄨𑄘𑄧𑄱𑄋𑄴 𑄃𑄟𑄳𑄦𑄨𑅁 𑄎𑄧𑄚𑄴𑄟𑄧,𑄎𑄧𑄢,𑄝𑄳𑄠𑄬𑄙𑄨
𑄟𑄨𑄖𑄴𑄪𑄎𑄧𑄠𑄴, 𑄚𑄨𑄢𑄴𑄝𑄚𑄴 𑄣𑄊𑄧𑄖𑄴 𑄃𑄧𑄟𑄧𑄇𑄳𑄦𑄴𑄧𑄠𑄴𑅁 𑄝𑄪𑄖𑄴𑄙𑄧𑄱𑄠𑄴 𑄘𑄬𑄊𑄳𑄆𑄬𑄘𑄳𑄠𑄬 𑄛𑄧𑄙𑄬𑄙𑄨, 𑄎𑄬𑄘𑄧𑄁 𑄣𑄢𑄳𑄦𑄬 𑄣𑄢𑄳𑄦𑄬 𑄦𑄘𑄨, 𑄦𑄧𑄘𑄧𑄁 𑄚𑄨𑄢𑄴𑄝𑄚𑄴 𑄉𑄟𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄚𑄴 𑄖𑄨𑄚𑄴 𑄌𑄧𑄢𑄧𑄚𑄧𑄖𑄴 𑄃𑄟𑄳𑄦𑄨 𑄗𑄨𑄘𑄧𑄱 𑄗𑄬𑄙𑄧𑄋𑄴? 𑄈. 𑄚𑄨𑄢𑄴𑄝𑄚𑄴 𑄇𑄟𑄳𑄆𑄬 𑄇𑄨𑄋𑄨𑄢𑄳𑄦𑄨 𑄉𑄳𑄅𑄧𑄢𑄨𑄞𑄧𑄱𑄋𑄴? 𑄉. 𑄎𑄨𑄝𑄧𑄚𑄧
𑄢𑄧𑄖𑄴 𑄇𑄨𑄋𑄨𑄢𑄳𑄦𑄨 𑄌𑄣𑄳𑄆𑄬 𑄚𑄨𑄝𑄧𑄱𑄋𑄴? 𑄊. `𑄚𑄨𑄢𑄴𑄝𑄚𑄴 𑄣𑄊𑄧𑄖𑄴 𑄃𑄧𑄟𑄧𑄇𑄳𑄦𑄴𑄧𑄠𑄴` 𑄇𑄧𑄙𑄚𑄧𑄢𑄴 𑄟𑄳𑄦𑄬𑄖𑄴 𑄇𑄨? 𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄝𑄪𑄖𑄴𑄙𑄁 ---
𑄉𑄌𑄴𑄌𑄟𑄨, --- 𑄌𑄢𑄚𑄁 𑄉𑄌𑄴𑄌𑄟𑄨, 𑄥𑄋𑄴𑄉𑄁 𑄌𑄢𑄚𑄁 ----, 𑄈. 𑄛𑄌𑄴,𑄃𑄖𑄳𑄠𑄴𑄧,----- 𑄛𑄣𑄳𑄆𑄬, 𑄉𑄳𑄅𑄧𑄢𑄳𑄦𑄨 𑄎𑄬𑄘𑄧𑄁 ----- 𑄇𑄟𑄳𑄆𑄬𑅁 𑄉. ------ 𑄃𑄬
𑄃𑄧𑄚𑄖𑄳𑄠𑄴𑄧 𑄃𑄬 𑄞𑄝𑄧𑄚𑄖𑄴 𑄚𑄧 ----- 𑄗𑄟𑄨𑅁 𑄊. 𑄎𑄬𑄘𑄧𑄁 ------- 𑄦𑄘𑄨, 𑄦𑄧𑄘𑄧𑄁 ----- 𑄉𑄟𑄨𑅁 𑄹. 𑄟𑄘𑄧𑄟𑄳𑄦𑄬𑄖𑄴: 𑄃𑄧𑄟𑄧𑄇𑄳𑄦𑄴𑄧𑄠𑄴 --- 𑄘𑄧𑄢𑄳𑄃𑄧𑄟𑄳𑄦𑄧𑄢𑄳𑄃𑄧
𑅁 𑄌𑄧𑄢𑄧𑄚𑄧𑄖𑄴 --- 𑄗𑄬𑄋𑄧𑄖𑄴𑅁 𑄉𑄟𑄨 --- 𑄟𑄳𑄅𑄧𑄇𑄳𑄦𑄳𑄠𑄬𑄴𑅁 𑄚𑄨𑄖𑄳𑄅𑄴𑄧 --- 𑄃𑄬𑄇𑄴𑄧𑄏𑄚𑄴𑅁</p>


<h2>𑄝𑄙𑄨 𑄇𑄧𑄙𑄭 𑄝𑄪𑄖𑄴𑄙𑄧𑄱𑄢𑄴 𑄎𑄨𑄁𑄇𑄚𑄨</h2>
<h3>𑄓𑄁𑄉𑄫 𑄝𑄨𑄌𑄴𑄥𑄳𑄅𑄧 𑄚𑄳𑄦𑄖𑄴 𑄌𑄇𑄴𑄟𑄳𑄦</h3>

<p>𑄞𑄣𑄦𑄇𑄴 𑄝𑄧𑄏𑄧𑄢𑄴 𑄃𑄉𑄧𑄇𑄧𑄙,𑄎𑄨𑄥𑄪𑄈𑄴𑄨𑄌𑄴𑄑𑄧 𑄎𑄳𑄅𑄧𑄚𑄴𑄟𑄬𑄝𑄢𑄴 𑄻𑄼𑄽 𑄝𑄧𑄏𑄧𑄢𑄴 𑄃𑄉𑄬𑄚𑄴𑄙𑄨 𑄣𑄪𑄟𑄴𑄝𑄨𑄚𑄨 𑄦𑄨𑄘𑄪 𑄝𑄳𑄆𑄥𑄣𑄨 𑄚𑄧𑄉𑄧𑄢𑄧𑄖𑄴 𑄥𑄇𑄴𑄧𑄱 𑄝𑄧𑄁𑄥𑄧𑄢𑄴 𑄢𑄎 𑄃𑄬𑄦𑄳𑄣𑄧 𑄥𑄪𑄖𑄴𑄙𑄧𑄱𑄙𑄧𑄚𑄴, 𑄖𑄢𑄴
𑄟𑄳𑄅𑄧𑄇𑄳𑄦𑄴𑄧𑄱𑄢𑄴 𑄚𑄋𑄴 𑄃𑄬𑄦𑄳𑄣𑄧 𑄟𑄠𑄬𑄘𑄬𑄝𑄨𑅁 𑄃𑄳𑄃𑄬𑄭 𑄥𑄬 𑄥𑄪𑄖𑄴𑄘𑄧𑄱𑄙𑄧𑄚𑄴 𑄢𑄎𑄢𑄴 𑄊𑄧𑄢𑄧𑄖𑄴 𑄝𑄪𑄖𑄴𑄘𑄧𑄱 𑄎𑄧𑄚𑄧𑄟𑄴 𑄣𑄳𑄅𑄳𑄃𑄧𑄠𑄳𑄦𑄬𑅁 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄉𑄨𑄢𑄨𑄖𑄳𑄦𑄨𑄴𑄢𑄴 𑄥𑄧𑄁𑄥𑄢𑄳𑄦𑄧𑄖𑄴 𑄷𑄾 𑄝𑄧𑄏𑄧𑄢𑄴 𑄥𑄧𑄁
𑄇𑄧𑄚𑄳𑄦𑄧 𑄃𑄬𑄇𑄳𑄦𑄴𑄧𑄱 𑄛𑄧𑄱-𑄍𑄞 𑄚𑄳𑄃𑄧 𑄛𑄭𑅁 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧 𑄛𑄬𑄦𑄳𑄣𑄧𑅁 𑄛𑄧𑄱𑄞𑄧𑄱 𑄛𑄬𑄭𑄚𑄳𑄠𑄬𑄠𑄴 𑄃𑄧𑄟𑄧𑄇𑄧𑄘𑄧 𑄈𑄪𑄏𑄨𑄠𑄳𑄦𑄬 𑄊𑄧𑄢𑄧𑄖𑄴 𑄉𑄳𑄅𑄧𑄚𑄳𑄅𑄧𑄇𑄳𑄠𑄬𑄴 𑄝𑄴𑄟𑄳𑄦𑄴𑄧𑄚𑄴 𑄘𑄉𑄨 𑄃𑄚𑄨𑄦𑄳𑄣𑄧𑄱
𑄛𑄳𑄅𑄧𑄞𑄧𑄱𑄢𑄬 𑄚𑄋𑄴 𑄝𑄳𑄅𑄧𑄎𑄬𑄭 𑄘𑄨𑄝𑄳𑄠𑄬𑄖𑄳𑄠𑄬𑄴𑄠𑄴𑅁 𑄝𑄝𑄧𑄢𑄴 𑄚𑄋𑄧𑄢𑄴 𑄛𑄳𑄅𑄧𑄣𑄳𑄠𑄬𑄴 𑄃𑄳𑄅𑄧𑄇𑄳𑄦𑄳𑄅𑄴𑄧𑄢𑄴 𑄙𑄳𑄅𑄧𑄢𑄨 𑄛𑄳𑄅𑄧𑄞𑄧𑄱𑄢𑄬 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧"𑄥𑄨𑄖𑄴𑄘𑄢𑄴𑄗𑄧"𑅁 𑄟𑄖𑄴𑄧𑄢𑄴, "𑄥𑄨𑄖𑄴𑄘𑄢𑄴𑄗𑄧𑄢𑄴"
𑄥𑄖𑄴𑄙𑄨𑄚𑄧𑄱 𑄃𑄪𑄟𑄧𑄱𑄢𑄧𑄖𑄴 𑄖𑄢𑄴 𑄟 𑄟𑄠𑄬𑄘𑄬𑄝𑄨 𑄟𑄳𑄅𑄧𑄢𑄨𑄉𑄬𑄦𑄳𑄣𑄧𑅁 𑄖𑄢𑄴 𑄟 𑄟𑄳𑄅𑄧𑄢𑄨 𑄎𑄬𑄭𑄚𑄳𑄠𑄬𑄠𑄴 𑄖-𑄟𑄪𑄏𑄨 𑄉𑄳𑄅𑄧𑄖𑄧𑄟𑄨 𑄖𑄢𑄳𑄦𑄬 𑄛𑄪𑄎𑄨𑄛𑄣𑄬𑄭 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄉𑄳𑄅𑄧𑄢𑄨𑄦𑄳𑄣𑄧𑄱, 𑄥𑄬𑄚𑄧𑄖𑄳𑄠𑄬𑄴𑄠𑄴
𑄖𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄚𑄋𑄴 𑄦𑄳𑄅𑄧𑄠𑄬 "𑄉𑄳𑄅𑄧𑄖𑄧𑄟𑄴"𑅁 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄖 𑄟𑄳𑄅𑄧𑄇𑄳𑄦𑄴𑄧𑄱 𑄟𑄳𑄅𑄧𑄢𑄨 𑄎𑄚𑄢𑄴 𑄎𑄬𑄢𑄬 𑄖𑄢𑄴 𑄍𑄣𑄨 𑄉𑄳𑄅𑄧𑄖𑄧𑄟𑄨𑄣𑄳𑄆 𑄘𑄧𑄊𑄧𑄢𑄴 𑄉𑄨𑄢𑄨𑄖𑄳𑄦𑄨𑄴 𑄉𑄳𑄅𑄧𑄌𑄳𑄦𑄳𑄠𑄬𑄴
𑅁</p>

<p>𑄇𑄪𑄟𑄳𑄦𑄧𑄱𑄢𑄴 𑄥𑄨𑄖𑄴𑄙𑄢𑄴𑄗𑄧𑄢𑄴 𑄟𑄧𑄚𑄧 𑄞𑄛𑄳𑄦𑄴𑄚𑄴 𑄎𑄪𑄘𑄧𑄱 𑄉𑄪𑄏𑄧𑄱𑄢𑄴 𑄃𑄬𑄦𑄳𑄣𑄧𑅁 𑄖𑄢𑄴 𑄟𑄧𑄚𑄧𑄖𑄴 𑄚𑄨𑄖𑄳𑄅𑄴𑄧 𑄃𑄟𑄳𑄦𑄧𑄇𑄴 𑄃𑄳𑄃 𑄌𑄨𑄘𑄳𑄠𑄬 𑄌𑄨𑄘𑄳𑄠𑄬 𑄞𑄛𑄴𑅁 𑄥𑄬𑄚𑄬 𑄖𑄢𑄴 𑄝𑄛𑄴 𑄥𑄪𑄖𑄴𑄘𑄧𑄱𑄙𑄧𑄚𑄬 𑄖𑄢𑄳𑄦𑄬
𑄥𑄧𑄁𑄥𑄢𑄴 𑄟𑄬𑄠𑄬 𑄎𑄣𑄧𑄖𑄴 𑄟𑄳𑄅𑄧𑄎𑄳𑄆𑄬 𑄗𑄧𑄝𑄖𑄳𑄦𑄳𑄠𑄬𑄴𑄠𑄴 𑄷𑄽/𑄷𑄾 𑄝𑄧𑄏𑄧𑄢𑄴 𑄝𑄨𑄘𑄨 𑄎𑄘𑄬 𑄎𑄘𑄬 "𑄥𑄨𑄖𑄴𑄙𑄢𑄴𑄗𑄧" 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄳𑄆𑄚𑄳𑄆𑄬 𑄖𑄖𑄳𑄠𑄬𑄴𑄠𑄴 𑄝𑄳𑄅𑄧 𑄃𑄚𑄩 𑄘𑄨𑄝𑄳𑄠𑄬𑄢𑄴 𑄎𑄭𑄎𑄪𑄇𑄳𑄅𑄴𑄧𑄣𑄴
𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄃𑄬𑄇𑄴 𑄃𑄧𑄥𑄪𑄇𑄴𑄞𑄚𑄴𑄘𑄧 𑄃𑄪𑄖𑄴𑄥𑄧𑄝𑄧𑄢𑄴 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄥𑄬 𑄃𑄪𑄖𑄴𑄥𑄧𑄝𑄧𑄖𑄴 𑄚𑄚𑄚𑄴 𑄘𑄬𑄏𑄧𑄢𑄴 𑄢𑄎𑄢𑄴 𑄏𑄨 𑄝𑄖𑄳𑄠𑄬𑄴 𑄦𑄧𑄣𑄧𑅁 𑄃𑄧𑄥𑄪𑄇𑄴𑄞𑄚𑄴𑄘𑄧
𑄃𑄪𑄖𑄴𑄥𑄧𑄝𑄧 𑄙𑄨𑄚𑄧𑄱𑄖𑄴 𑄢𑄌𑄴𑄇𑄪𑄟𑄳𑄅𑄧𑄢𑄴 𑄥𑄨𑄖𑄴𑄘𑄢𑄴𑄗𑄧 𑄢𑄌𑄴𑄞𑄚𑄴𑄘𑄣𑄧𑄖𑄳𑄦𑄴𑄪𑄚𑄴 𑄢𑄎𑄢𑄴 𑄏𑄨𑄊𑄪𑄚𑄧𑄢𑄳𑄦𑄬 𑄚𑄚𑄇𑄳𑄦𑄴𑄚𑄴 𑄎𑄨𑄚𑄩𑄌𑄴 𑄝𑄳𑄅𑄧𑄇𑄴𑄥𑄨𑄖𑄴 𑄘𑄨𑄝𑄧𑄱𑅁 𑄥𑄬 𑄃𑄧𑄇𑄴𑄗𑄧𑄧𑄖𑄴 𑄝𑄏𑄨 𑄣𑄧𑄞𑄧 𑄢𑄌𑄴𑄇𑄪𑄟𑄳𑄅𑄧𑄢𑄴
𑄥𑄨𑄖𑄴𑄘𑄢𑄴𑄗𑄧 𑄖𑄢𑄴 𑄟𑄧𑄚𑄧𑄖𑄴 𑄛𑄳𑄅𑄧𑄌𑄳𑄠𑄬𑄴 𑄝𑄳𑄅𑄧𑅁 𑄗𑄨𑄇𑄴 𑄥𑄬 𑄙𑄧𑄊𑄬 𑄃𑄧𑄥𑄪𑄇𑄴𑄞𑄚𑄴𑄘𑄧 𑄃𑄪𑄖𑄴𑄥𑄧𑄝𑄧 𑄙𑄨𑄚𑄳𑄠𑄬𑄴 𑄢𑄌𑄴𑄇𑄪𑄟𑄳𑄅𑄧𑄢𑄴 𑄥𑄨𑄖𑄴𑄘𑄢𑄴𑄗𑄧 𑄝𑄏𑄨 𑄣𑄧𑄦𑄳𑄣𑄧 𑄝𑄬𑄉𑄧 𑄎𑄬𑄢𑄬 𑄃𑄬𑄌𑄳𑄦𑄳𑄠𑄬𑄴 𑄢𑄎𑄢𑄴 𑄏𑄨𑄞𑄧𑄱,
𑄥𑄨𑄞𑄳𑄠𑄬 𑄦𑄧𑄣𑄧 𑄘𑄬𑄛𑄴𑄘𑄈𑄧 𑄚𑄧𑄉𑄧𑄢𑄧𑄢𑄴 𑄢𑄎 𑄘𑄧𑄚𑄴𑄘𑄧𑄛𑄚𑄩𑄢𑄴 𑄏𑄨 '𑄉𑄳𑄅𑄧𑄛', 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄚𑄋𑄴 𑄦𑄧𑄣𑄧 '𑄎𑄧𑄥𑄳𑄅𑄧𑄙𑄧𑄢'𑅁 𑄙𑄪𑄟𑄴𑄙𑄟𑄴 𑄎𑄭 𑄎𑄪𑄇𑄴𑄧𑄱𑄣𑄬 𑄝𑄳𑄅𑄧 𑄃𑄚𑄳𑄦𑄨 𑄘𑄨𑄦𑄳𑄣𑄧𑄱 𑄖𑄢𑄴
𑄝𑄛𑄴 𑄥𑄪𑄖𑄴𑄙𑄧𑄱𑄙𑄧𑄚𑄬𑅁</p>

<p>𑄟𑄖𑄴𑄧𑄢𑄴, 𑄥𑄨𑄖𑄴𑄘𑄢𑄴𑄗𑄧𑄢𑄴 𑄉𑄨𑄢𑄨𑄖𑄳𑄦𑄨𑄴𑄢𑄴 𑄥𑄧𑄁𑄥𑄢𑄴 𑄖𑄋𑄚𑄢𑄴 𑄣𑄧𑄉𑄬 𑄣𑄧𑄉𑄬 𑄃𑄢𑄳𑄦𑄧 𑄌𑄨𑄘𑄳𑄠𑄬 𑄝𑄢𑄳𑄦𑄨 𑄉𑄬𑄦𑄳𑄣𑄧𑅁 𑄦𑄬𑄚𑄬 𑄦𑄬𑄚𑄬 𑄥𑄳𑄅𑄧𑄚𑄢𑄴 𑄟𑄚𑄬𑄉𑄧 𑄙𑄳𑄅𑄧𑄇𑄳𑄦𑄳𑄠𑄬𑄴 𑄃𑄬𑄇𑄳𑄦𑄴𑄧𑄱 𑄟𑄧𑄢𑄧𑄖𑄴 𑄛𑄳𑄅𑄧
𑄦𑄧𑄣𑄧𑅁 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 '𑄢𑄈𑄪𑄣𑄴'𑅁 𑄃𑄢𑄳𑄦𑄧 𑄝𑄬𑄌𑄴 𑄝𑄢𑄳𑄦𑄨 𑄉𑄬𑄦𑄳𑄣𑄧 𑄖𑄢𑄴 𑄌𑄨𑄘𑄳𑄠𑄬𑅁 𑄌𑄨𑄘𑄳𑄠𑄬 𑄉𑄧𑄖𑄳𑄦𑄬𑄴 𑄉𑄧𑄖𑄳𑄦𑄬𑄴 𑄃𑄬𑄇𑄴𑄙𑄨𑄚𑄴 𑄃𑄧𑄊𑄪𑄢𑄴 𑄢𑄬𑄘𑄳𑄅𑄧 𑄥𑄧𑄟𑄴𑄞𑄉𑄧𑄖𑄴
𑄖𑄢𑄴 𑄇𑄳𑄅𑄧𑄌𑄴𑄛𑄬𑄠𑄳𑄦𑄬 𑄟𑄳𑄅𑄧𑄇𑄴-𑄛𑄳𑄅𑄧 𑄜𑄬𑄣𑄬𑄚𑄳𑄠𑄬𑄠𑄴 𑄊𑄧𑄢𑄴 𑄥𑄢𑄳𑄦𑄨 𑄉𑄬𑄣𑄧𑄊𑄳𑄆 𑄃𑄧𑄊𑄪𑄢𑄴 𑄏𑄢𑄧𑄖𑄴𑅁 𑄖𑄢𑄴 𑄝𑄧𑄌𑄴 𑄥𑄧𑄇𑄳𑄦𑄬𑄴 𑄸𑄿 𑄝𑄧𑄏𑄧𑄢𑄴𑅁 𑄎𑄘𑄬 𑄎𑄘𑄬 𑄦𑄳𑄣𑄪𑄋𑄨𑄣𑄳𑄅𑄧𑄉𑄳𑄆 𑄃𑄪𑄢𑄪𑄝𑄨𑄣𑄴𑄝𑄧 𑄚𑄋𑄴
𑄞𑄨𑄣𑄨 𑄃𑄬𑄇𑄴 𑄎𑄉𑄖𑄴𑅁 𑄥𑄨𑄙𑄪 𑄚𑄳𑄆𑄢𑄧𑄚𑄴𑄎𑄧𑄚 𑄉𑄋𑄧 𑄛𑄢𑄧𑄖𑄴 𑄃𑄬𑄇𑄳𑄦𑄴𑄧𑄱 𑄓𑄋𑄳𑄦𑄧𑄢𑄴 𑄝𑄧𑄖𑄴 𑄉𑄏𑄧 𑄖𑄧𑄣𑄬 𑄝𑄳𑄅𑄧𑄎𑄨𑄚𑄳𑄦𑄳𑄠𑄬𑄠𑄴 𑄙𑄳𑄠𑄬𑄚𑄴 𑄉𑄧𑄢𑄳𑄦 𑄙𑄳𑄅𑄧𑄣𑄳𑄠𑄱𑅁 𑄥𑄳𑄠𑄧𑄖𑄴 𑄣𑄳𑄃𑄘𑄨𑄉𑄬𑄣𑄳𑄦𑄳𑄠𑄬𑄴
𑄍𑄧-𑄝𑄧𑄏𑄧𑄢𑄴 𑄥𑄧𑄁 𑄙𑄳𑄠𑄬𑄚𑄴 𑄉𑄧𑄖𑄳𑄦𑄬𑄴 𑄉𑄧𑄖𑄳𑄦𑄬𑄴 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄬𑄦𑄳𑄣𑄧𑅁 𑄥𑄧𑄇𑄳𑄦𑄬𑄴 𑄖𑄢𑄴 𑄚𑄁 𑄦𑄳𑄅𑄧𑄠𑄳𑄦𑄬 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄘𑄧𑄱𑅁 𑄥𑄇𑄴𑄧𑄱 𑄝𑄧𑄁𑄥𑄧𑄢𑄴 𑄢𑄎𑄢𑄴𑄛𑄳𑄅𑄧 𑄃𑄬𑄦𑄳𑄣𑄧 𑄇𑄨𑄚𑄳𑄠𑄬𑄠𑄴 𑄖𑄢𑄴 𑄚𑄋𑄴
𑄦𑄳𑄅𑄧𑄠𑄳𑄦𑄬 '𑄥𑄇𑄴𑄧𑄱𑄟𑄪𑄚𑄨 𑄝𑄪𑄖𑄴𑄙𑄧𑄱'𑅁 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄚𑄳𑄃𑄢𑄴 𑄣𑄧𑄉𑄬 𑄣𑄧𑄉𑄬 𑄛𑄧𑄖𑄳𑄦𑄴𑄧𑄟𑄴 𑄙𑄧𑄢𑄴𑄟𑄧 𑄇𑄧𑄙 𑄇𑄳𑄅𑄧𑄠𑄳𑄦𑄬 𑄥𑄢𑄴𑄚𑄖𑄴 𑄚𑄋𑄬 𑄃𑄬𑄇𑄴 𑄎𑄉𑄖𑄴𑅁 𑄥𑄬 𑄎𑄬𑄢𑄬𑄙𑄨 𑄚𑄚𑄚𑄴 𑄎𑄉𑄖𑄴
𑄺𑄻 𑄝𑄧𑄏𑄧𑄢𑄴 𑄥𑄧𑄁 𑄙𑄧𑄢𑄴𑄟𑄧 𑄝𑄨𑄣𑄬𑄭 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄾𑄶 𑄝𑄧𑄏𑄧𑄢𑄴 𑄝𑄧𑄎𑄳𑄃𑄧𑄖𑄴 𑄇𑄪𑄥𑄨𑄚𑄧𑄉𑄧𑄢𑄧 𑄦𑄨𑄙𑄪 𑄎𑄨𑄁𑄇𑄚𑄨𑄢𑄴 𑄗𑄪𑄟𑄴 𑄚𑄨𑄏𑄬𑄌𑄴 𑄜𑄬𑄣𑄳𑄠𑄬𑄴𑅁 𑄝𑄪𑄖𑄴𑄙𑄧𑄱 𑄎𑄬 𑄟𑄳𑄅𑄧𑄢𑄳𑄦𑄨 𑄎𑄬𑄠𑄳𑄦𑄬 𑄥𑄳𑄠𑄬𑄚𑄧𑄢𑄬
'𑄟𑄧𑄦𑄛𑄧𑄢𑄨 𑄚𑄨𑄢𑄴𑄝𑄚𑄴' 𑄇𑄳𑄃𑄧𑄱 𑄦𑄳𑄅𑄧𑄠𑄳𑄦𑄬, 𑄖𑄢𑄴 𑄟𑄳𑄦𑄬𑄖𑄴 𑄦𑄧𑄣𑄧𑄘𑄬 𑄖𑄬 𑄟𑄳𑄅𑄧𑄢𑄨𑄚𑄳𑄆𑄬𑄠𑄳𑄅𑄧 𑄚𑄨𑄢𑄴𑄝𑄚𑄴 𑄣𑄛𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁</p>

<p>𑄝𑄪𑄖𑄴𑄙𑄧𑄱𑄠𑄴 𑄟𑄳𑄅𑄧𑄢𑄨𑄝𑄳𑄠𑄬𑄢𑄴 𑄃𑄉𑄬𑄙𑄨 𑄛𑄨𑄖𑄨𑄴𑄟𑄳𑄦𑄨𑄢𑄴 𑄛𑄧𑄢𑄚𑄴 𑄝𑄧𑄣𑄢𑄴 𑄉𑄧𑄟𑄧𑄖𑄳𑄠𑄬𑄴𑄠𑄴 𑄌𑄬𑄢𑄳𑄦𑄚𑄴 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄉𑄪𑄚𑄧𑄱𑄢𑄴 𑄇𑄧𑄙 𑄇𑄳𑄆 𑄎𑄬𑄠𑄳𑄦𑄬𑅁 𑄥𑄳𑄠𑄬𑄚𑄨 𑄦𑄧𑄣𑄧𑄘𑄬 --- 𑄛𑄨𑄖𑄨𑄴𑄟𑄳𑄦𑄨𑄖𑄴
𑄘𑄪𑄇𑄴 𑄃𑄊𑄬, 𑄘𑄪𑄊𑄧𑄱𑄢𑄴 𑄇𑄢𑄧𑄚𑄴 𑄃𑄊𑄬, 𑄘𑄪𑄊𑄧𑄱𑄢𑄴 𑄈𑄳𑄆𑄧 𑄃𑄊𑄬, 𑄘𑄪𑄊𑄧𑄱𑄖𑄳𑄦𑄴𑄪𑄚𑄴 𑄝𑄎𑄨𑄝𑄳𑄠𑄬𑄢𑄴 𑄃𑄪𑄝𑄳𑄆 𑄃𑄊𑄬𑅁 𑄃𑄬 𑄝𑄢𑄳𑄦 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄥𑄢𑄴𑄟𑄪𑄣𑄴 𑄇𑄧𑄙 𑄇𑄳𑄆 𑄎𑄬𑄠𑄳𑄦𑄬 𑄥𑄳𑄠𑄬𑄚𑄴
𑄦𑄧𑄣𑄧𑄘𑄬 "𑄚𑄬𑄭 𑄦𑄨𑄁𑄏𑄳𑄠𑄬𑄠𑄴 𑄓𑄋𑄳𑄦𑄧𑄢𑄴 𑄙𑄧𑄢𑄴𑄟𑄧𑅁"</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. "𑄥𑄨𑄖𑄴𑄙𑄢𑄴𑄗𑄧𑄢𑄴" 𑄝𑄛𑄴 𑄃𑄳𑄃 𑄟 𑄚𑄁 𑄇𑄨 𑄇𑄨 𑄃𑄬𑄦𑄳𑄣𑄧? 𑄈. 𑄥𑄪𑄖𑄴𑄘𑄧𑄱𑄙𑄧𑄚𑄴 𑄇𑄧𑄚𑄳𑄦𑄴 𑄃𑄬𑄦𑄳𑄣𑄧? 𑄉.
"𑄥𑄨𑄖𑄴𑄙𑄢𑄴𑄗𑄧𑄢𑄴" 𑄇𑄳𑄆𑄧 𑄙𑄨𑄚𑄧𑄱 𑄃𑄪𑄟𑄳𑄅𑄧𑄢𑄧𑄖𑄴 𑄖𑄢𑄴 𑄟 𑄟𑄳𑄅𑄧𑄢𑄳𑄦𑄨 𑄎𑄬𑄠𑄳𑄦𑄬? 𑄊. "𑄥𑄨𑄖𑄴𑄙𑄢𑄴𑄗𑄧𑄢𑄴" 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄚𑄁 𑄇𑄨 𑄃𑄬𑄦𑄳𑄣𑄧? 𑄇𑄨𑄖𑄳𑄦𑄳𑄠𑄬𑄴𑄠𑄴 𑄖𑄢𑄴𑄥𑄬 𑄚𑄋𑄳𑄦𑄚𑄴
𑄦𑄳𑄅𑄧𑄠𑄳𑄦𑄬? 𑄋. 𑄥𑄨𑄖𑄴𑄙𑄢𑄴𑄗𑄧𑄖𑄳𑄠𑄬𑄴𑄠𑄴 𑄇𑄧𑄚𑄴 𑄢𑄎𑄢𑄴 𑄏𑄨 𑄝𑄳𑄅𑄧 𑄃𑄚𑄳𑄦 𑄦𑄳𑄅𑄧𑄠𑄳𑄦𑄬? 𑄌. 𑄥𑄨𑄖𑄴𑄙𑄢𑄴𑄗𑄧𑄢𑄴 𑄟𑄳𑄅𑄧𑄇𑄴 𑄃𑄳𑄃 𑄛𑄳𑄅𑄧 𑄚𑄁 𑄇𑄨 𑄇𑄨 𑄃𑄬𑄦𑄳𑄣𑄧? 𑄍. 𑄇𑄳𑄆𑄧 𑄝𑄧𑄏𑄧𑄢𑄴
𑄝𑄧𑄎𑄳𑄃𑄧𑄖𑄴 𑄥𑄨𑄖𑄴𑄙𑄢𑄴𑄗𑄧 𑄊𑄧𑄢𑄴 𑄥𑄢𑄨 𑄎𑄬𑄠𑄳𑄦𑄬? 𑄎. 𑄥𑄨𑄖𑄴𑄙𑄢𑄴𑄗𑄧 𑄇𑄨𑄋𑄨𑄢𑄳𑄦𑄨 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄳𑄃𑄬𑄠𑄳𑄦𑄬? 𑄏. 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄬𑄭𑄚𑄳𑄠𑄬𑄠𑄴 𑄖𑄢𑄴 𑄚𑄋𑄳𑄦𑄚𑄴 𑄇𑄨 𑄦𑄳𑄅𑄧𑄠𑄳𑄦𑄬?
𑄐. 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄙𑄧𑄱 𑄎𑄬 𑄌𑄬𑄢𑄳𑄦𑄚𑄴 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄉𑄳𑄠𑄬𑄚𑄧𑄢𑄴 𑄇𑄧𑄙 𑄇𑄳𑄄 𑄎𑄬𑄠𑄳𑄦𑄬 𑄥𑄳𑄠𑄬𑄚𑄨 𑄇𑄨 𑄇𑄨?</p>

<p>𑄑. 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄙𑄧𑄱𑄢𑄴 𑄥𑄢𑄴𑄟𑄪𑄣𑄴 𑄇𑄧𑄙𑄊𑄚𑄴 𑄇𑄬𑄚𑄴𑄎𑄚𑄳𑄦𑄳𑄠𑄬𑄴? 𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄉𑄨𑄢𑄨𑄖𑄨𑄴𑄢𑄴 𑄥𑄧𑄁𑄥𑄢𑄧𑄖𑄴---𑄥𑄧𑄁
𑄇𑄧𑄚𑄳𑄦𑄧 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧-𑄍𑄞 𑄚𑄳𑄃𑄧 𑄛𑄭𑅁 𑄈. 𑄝𑄝𑄧𑄢𑄴 𑄚𑄋𑄧𑄢𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄃𑄳𑄅𑄧𑄇𑄳𑄦𑄳𑄅𑄴𑄧𑄢𑄴 𑄙𑄳𑄅𑄧𑄢𑄨 𑄛𑄳𑄅𑄧𑄞𑄧𑄱𑄢𑄬 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 -----𑅁 𑄉. 𑄥𑄨𑄖𑄴𑄘𑄢𑄴𑄗𑄧𑄢𑄴
𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 -----𑅁 𑄊. 𑄥𑄇𑄴𑄧𑄱 𑄝𑄧𑄁𑄥𑄧𑄢𑄴 𑄢𑄎𑄢𑄴 𑄛𑄳𑄅𑄧 𑄃𑄬𑄦𑄳𑄣𑄧 𑄇𑄨𑄚𑄳𑄠𑄬𑄠𑄴 𑄖𑄢𑄴 𑄚𑄋𑄴 𑄦𑄳𑄅𑄧𑄠𑄳𑄦𑄬 ----- 𑄝𑄪𑄖𑄴𑄙𑄧𑄱𑅁 𑄋. 𑄛𑄧𑄢𑄬𑄙𑄨 𑄚𑄚𑄚𑄴
𑄎𑄉𑄖𑄴 ----𑄝𑄧𑄏𑄧𑄢𑄴 𑄥𑄧𑄁 𑄙𑄧𑄢𑄴𑄟𑄧 𑄝𑄨𑄣𑄬𑄭 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 ----𑄝𑄧𑄏𑄧𑄢𑄴 𑄝𑄧𑄎𑄳𑄃𑄧𑄖𑄴 𑄇𑄪𑄥𑄨𑄚𑄧𑄉𑄧𑄢𑄧 𑄦𑄨𑄙𑄪 𑄎𑄨𑄁𑄇𑄚𑄨𑄢𑄴 𑄗𑄪𑄟𑄴 𑄚𑄨𑄏𑄳𑄠𑄬𑄌𑄴 𑄜𑄳𑄃𑄬𑄣𑄳𑄠𑄬𑄴𑅁 𑄌. 𑄝𑄪𑄖𑄴𑄙𑄧𑄱 𑄃𑄬𑄇𑄳𑄦𑄴𑄚𑄴
𑄥𑄢𑄴𑄟𑄪𑄣𑄴 𑄇𑄧𑄙 𑄇𑄳𑄄 𑄎𑄬𑄠𑄳𑄦𑄬 𑄥𑄳𑄠𑄬𑄚𑄴 𑄦𑄧𑄣𑄧𑄘𑄬 "------ 𑄙𑄧𑄢𑄴𑄟𑄧𑅁" 𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄉𑄨𑄢𑄨𑄖𑄨𑄴𑄢𑄴 𑄥𑄧𑄁𑄥𑄢𑄧𑄖𑄴 𑄷𑄾 𑄝𑄧𑄏𑄧𑄢𑄴 𑄥𑄧𑄁 𑄇𑄧𑄚𑄳𑄦𑄧
𑄃𑄬𑄇𑄳𑄦𑄴𑄧𑄱 𑄛𑄳𑄅𑄧-𑄍𑄞 𑄚𑄳𑄃𑄧 𑄛𑄳𑄃𑄭𑅁 𑄈. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄃𑄬𑄇𑄴𑄧𑄱 𑄟𑄨𑄣𑄳𑄠𑄬 𑄛𑄳𑄅𑄧 𑄛𑄬𑄦𑄳𑄣𑄧𑅁 𑄉. 𑄟𑄢𑄴 𑄚𑄋𑄧𑄢𑄴 𑄛𑄳𑄅𑄧𑄣𑄳𑄠𑄬𑄴 𑄃𑄳𑄅𑄧𑄇𑄳𑄦𑄳𑄅𑄴𑄧𑄢𑄴 𑄙𑄳𑄅𑄧𑄢𑄨 𑄛𑄳𑄅𑄧𑄞𑄧𑄱𑄢𑄳𑄦𑄬
𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 "𑄥𑄨𑄖𑄴𑄘𑄢𑄴𑄗𑄧 "𑅁 𑄊. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄃𑄬𑄇𑄴 𑄃𑄧𑄥𑄪𑄇𑄴𑄞𑄚𑄴𑄘𑄧 𑄃𑄪𑄖𑄴𑄥𑄧𑄝𑄧𑄢𑄴 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄋. 𑄾𑄶 𑄝𑄧𑄏𑄧𑄢𑄴 𑄝𑄧𑄎𑄳𑄃𑄧𑄖𑄴 𑄇𑄪𑄥𑄨𑄚𑄧𑄉𑄧𑄢𑄧 𑄦𑄨𑄙𑄪
𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄙𑄧𑄱 𑄎𑄨𑄁𑄇𑄚𑄨𑄢𑄴 𑄗𑄪𑄟𑄴 𑄚𑄨𑄏𑄳𑄠𑄬𑄌𑄴 𑄜𑄳𑄃𑄬𑄣𑄳𑄠𑄬𑄴𑅁 𑄺. 𑄇𑄧𑄙 𑄎𑄧𑄢𑄧: 𑄉𑄨𑄢𑄨𑄖𑄳𑄦𑄨𑄴, 𑄓𑄋𑄳𑄦𑄧𑄢𑄴-𑄘𑄨𑄊𑄳𑄅𑄧𑄣𑄴, 𑄥𑄢𑄴𑄟𑄪𑄣𑄴, 𑄥𑄬𑄌𑄴 𑄚𑄨𑄏𑄳𑄠𑄬𑄌𑄴, 𑄢𑄌𑄴𑄞𑄚𑄴𑄘𑄣𑄴𑅁 𑄻.
𑄟𑄘𑄧𑄟𑄳𑄦𑄬𑄖𑄴: 𑄃𑄧𑄥𑄪𑄇𑄴𑄞𑄚𑄴𑄘𑄧 = 𑄢𑄌𑄴𑄞𑄚𑄴𑄘𑄣𑄧𑄖𑄳𑄦𑄴𑄪𑄚𑄴 𑄎𑄨𑄚𑄨𑄌𑄴 𑄝𑄨𑄣𑄳𑄆𑄬 𑄘𑄬𑄚𑅁 𑄙𑄳𑄠𑄬𑄚𑄴 = 𑄖𑄧𑄝𑄧𑄚𑅁 𑄎𑄧𑄚𑄧𑄟𑄴 = 𑄎𑄧𑄢𑄴𑄟𑄚𑅁 𑄉𑄨𑄢𑄨𑄖𑄳𑄦𑄨𑄴 = 𑄊𑄧𑄢𑄴𑄥𑄧𑄁𑄥𑄢𑄴𑅁 𑄛𑄧𑄢𑄚𑄴 =
𑄦𑄨𑄠𑄬𑄘𑄧 𑄝𑄳𑄅𑄧𑄠𑄬𑄢𑄴𑅁 𑄎𑄨𑄁𑄇𑄚𑄨 = 𑄦𑄨𑄠𑄬𑄖𑄴𑅁 𑄢𑄌𑄴𑄞𑄚𑄴𑄘𑄣𑄴 = 𑄢𑄎𑄧𑄥𑄧𑄟𑄴𑄝𑄪𑄖𑄴𑅁 𑄉𑄪𑄚𑄧𑄱𑄢𑄴 = 𑄞𑄣𑄬𑄘𑄨𑄢𑄴𑅁 𑄝𑄪𑄖𑄴𑄙𑄧𑄱 = 𑄉𑄳𑄠𑄬𑄚𑄨𑅁 𑄚𑄬𑄭𑄦𑄨𑄁𑄏𑄳𑄠𑄬 = 𑄦𑄨𑄁𑄏𑄳𑄠𑄬𑄚𑄬𑄠𑄳𑄦𑄬𑅁 𑄚𑄨𑄢𑄴𑄝𑄚𑄴
= 𑄎𑄧𑄚𑄴𑄟𑄚𑄖𑄳𑄦𑄴𑄪𑄚𑄴 𑄃𑄎𑄬𑄢𑄴𑅁 𑄥𑄢𑄴𑄟𑄪𑄣𑄴 = 𑄃𑄏𑄧𑄣𑄴𑅁 𑄃𑄧𑄊𑄪𑄢𑄴 = 𑄃𑄧𑄟𑄧𑄇𑄧𑄘𑄧𑅁</p>

<h2>𑄛𑄧𑄘 𑄥𑄢</h2>
<h3>𑄓𑄁𑄉𑄫 𑄃𑄪𑄟 𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>
 
<p>𑄦𑄨𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧𑄢𑄴 𑄸𑄻𑄶𑄶 𑄝𑄧𑄏𑄧𑄢𑄴 𑄃𑄉𑄬 𑄥𑄴𑄝𑄧𑄌𑄴𑄖𑄨𑄖𑄴 𑄙𑄧𑄚𑄧𑄝𑄳𑄃𑄚𑄴 𑄚𑄋𑄬 𑄃𑄬𑄇𑄴 𑄟𑄳𑄃𑄎𑄧𑄚𑄴 𑄃𑄬𑄿𑄧𑅁 𑄃𑄧𑄖𑄣𑄬𑄠𑄳𑄦 𑄙𑄧𑄚𑄴 𑄥𑄧𑄟𑄴𑄝𑄪𑄘𑄧𑄱𑄢𑄴 𑄚𑄚𑄪 𑄦𑄳𑄆 𑄗𑄬𑄚𑄬𑄠𑄳𑄦𑄧
𑄖𑄢𑄳𑄦𑄖𑄳𑄦𑄴𑄪𑄚𑄴 𑄇𑄧𑄚𑄳𑄦𑄧 𑄛𑄧𑄱𑄥𑄝 𑄚𑄧𑄗𑄚𑄭 𑄖𑄢𑄳𑄦𑄢𑄴 𑄟𑄧𑄚𑄧𑄖𑄴 𑄇𑄧𑄚𑄳𑄦𑄧 𑄥𑄪𑄇𑄴 𑄚𑄬𑄭𑅁 𑄥𑄬𑄎𑄚𑄴 𑄉𑄳𑄅𑄧𑄢𑄳𑄦𑄨 𑄟𑄧𑄚𑄧𑄢𑄴 𑄘𑄪𑄊𑄳𑄠𑄬 𑄘𑄨𑄚𑄴 𑄇𑄘𑄘𑄬 𑄇𑄘𑄘𑄬 𑄇𑄬𑄚𑄳𑄦𑄬 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦
𑄇𑄪𑄣𑄧𑄱𑄖𑄴 𑄃𑄬𑄇𑄳𑄦𑄧𑄴𑄱 𑄟𑄨𑄣𑄬𑄛𑄧𑄱 𑄎𑄳𑄅𑄧𑄚𑄴𑄟𑄬𑄣𑄧𑄊𑄨𑅁 𑄃𑄙𑄨𑄇𑄴 𑄈𑄪𑄎𑄨 𑄃𑄳𑄃 𑄟𑄬𑄠𑄬𑄠𑄴 𑄥𑄬 𑄟𑄨𑄣𑄳𑄠𑄬 𑄛𑄳𑄅𑄧𑄞𑄧𑄱𑄢𑄳𑄦𑄬 "𑄟𑄳𑄅𑄧𑄚𑄨" 𑄞𑄨𑄣𑄨 𑄚𑄋𑄴 𑄗𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁</p>

<p>𑄖𑄢𑄳𑄃𑄢𑄴 𑄇𑄨𑄢𑄴𑄝𑄳𑄠𑄬𑄢𑄴 𑄏𑄨 𑄟𑄳𑄅𑄧𑄚𑄨 𑄎𑄧𑄇𑄳𑄦𑄬𑄴 𑄛𑄌𑄴 𑄝𑄧𑄏𑄧𑄢𑄴 𑄦𑄧𑄣𑄧𑄊𑄨 𑄥𑄧𑄇𑄳𑄦𑄬𑄴 𑄖𑄢𑄳𑄦𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄧𑄧𑄴𑄱 𑄟𑄧𑄢𑄧𑄖𑄴 𑄛𑄳𑄅𑄧 𑄎𑄧𑄢𑄴𑄟𑄬𑄣𑄧𑄊𑄨𑅁 𑄥𑄬 𑄟𑄧𑄢𑄧𑄖𑄴 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆
𑄘𑄨𑄦𑄳𑄣𑄳𑄠𑄬𑄇𑄴 "𑄥𑄳𑄅𑄧𑄝𑄧𑄚𑄴 "𑅁 𑄃𑄬𑄇𑄴𑄙𑄨𑄚𑄳𑄠𑄬 𑄙𑄧𑄚𑄧 𑄝𑄳𑄃𑄚𑄴 𑄟𑄳𑄃𑄎𑄧𑄚𑄳𑄠𑄬𑄴 𑄥𑄴𑄝𑄧𑄌𑄴𑄖𑄨𑄢𑄴 𑄢𑄌𑄴 𑄛𑄧𑄙𑄧𑄖𑄳𑄦𑄴𑄪𑄚𑄴 𑄃𑄖𑄳𑄠𑄴𑄧-𑄚𑄧 𑄝𑄧𑄎𑄧𑄌𑄳𑄦𑄳𑄠𑄬𑄴 𑄌𑄨𑄖𑄴 𑄛𑄪𑄢𑄳𑄠𑄬 𑄛𑄢𑄳𑄦 𑄃𑄬𑄇𑄳𑄦𑄴𑄮 𑄟𑄧𑄢𑄧𑄖𑄴 𑄛𑄳𑄅𑄧 𑄖𑄢𑄳𑄦
𑄊𑄧𑄢𑄧𑄖𑄴 𑄃𑄚𑄨𑄿𑄧𑄱𑅁 𑄥𑄬 𑄛𑄳𑄅𑄧𑄞𑄧𑄱𑄢𑄳𑄦𑄬 𑄟𑄳𑄅𑄧𑄚𑄨𑄢𑄴 𑄝𑄬𑄉𑄪𑄘𑄧𑄱 𑄉𑄧𑄟𑄴 𑄣𑄉𑄨𑄣𑄧𑄱𑅁 𑄘𑄨𑄚𑄴 𑄎𑄘𑄬 𑄎𑄘𑄬𑄬 𑄥𑄬 𑄛𑄳𑄅𑄧𑄞𑄧𑄱𑄢𑄴 𑄝𑄧𑄌𑄴 𑄎𑄧𑄇𑄳𑄦𑄬𑄴 𑄷𑄾 𑄝𑄧𑄏𑄧𑄢𑄴 𑄦𑄧𑄣𑄧𑄉𑄨 𑄟𑄳𑄅𑄧𑄚𑄨𑄢𑄴 𑄥𑄧𑄇𑄳𑄦𑄬𑄴 𑄷𑄼 𑄝𑄧𑄏𑄧𑄢𑄴
𑅁 𑄦𑄬𑄚𑄬 𑄦𑄬𑄚𑄬 𑄟𑄳𑄅𑄧𑄚𑄨𑄢𑄴 𑄥𑄬 𑄖𑄢𑄳𑄦𑄊𑄧𑄢𑄧𑄖𑄴 𑄗𑄭𑄘𑄳𑄠𑄬 𑄛𑄳𑄅𑄧𑄞𑄧𑄱 𑄇𑄬𑄖𑄳𑄠𑄬𑄴 𑄟𑄧𑄚𑄴 𑄦𑄳𑄅𑄧𑄠𑄳𑄦𑄬𑅁 𑄟𑄧𑄚𑄬 𑄟𑄧𑄚𑄬 𑄥𑄢𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄖𑄢𑄳𑄦𑄬 𑄣𑄳𑄆𑄚𑄳𑄆𑄬 𑄖𑄬 𑄥𑄧𑄁𑄥𑄢𑄴 𑄉𑄳𑄅𑄧𑄢𑄨𑄞𑄧𑄱𑅁 𑄗𑄨𑄇𑄴 𑄥𑄬
𑄥𑄧𑄟𑄧𑄠𑄳𑄅𑄧𑄖𑄴 𑄥𑄴𑄝𑄧𑄌𑄴𑄖𑄨𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄟𑄳𑄃𑄎𑄧𑄚𑄬 𑄖 𑄛𑄧𑄱𑄖𑄳𑄠𑄬𑄴𑄠𑄴 𑄝𑄳𑄅𑄧 𑄌𑄳𑄃 𑄃𑄳𑄃𑄬𑄌𑄳𑄦𑄳𑄠𑄬𑄴𑅁 𑄟𑄳𑄅𑄧𑄚𑄨 𑄝𑄝𑄬 𑄟𑄳𑄅𑄧𑄚𑄨𑄢𑄳𑄦𑄬 𑄝𑄳𑄅𑄧 𑄘𑄨𑄝𑄬𑄖𑄳𑄠𑄬𑄴𑄠𑄴 𑄗𑄨𑄇𑄴𑄖𑄇𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄟𑄖𑄴𑄧𑄢𑄴
𑄟𑄳𑄅𑄧𑄚𑄨 𑄥𑄬 𑄟𑄳𑄃𑄎𑄳𑄅𑄧𑄚𑄳𑄠𑄬𑄴 𑄛𑄳𑄅𑄧𑄞𑄧𑄱𑄖𑄳𑄠𑄬𑄴𑄠𑄴 𑄝𑄳𑄅𑄧 𑄎𑄬𑄝𑄢𑄴 𑄇𑄧𑄚𑄧𑄝𑄝𑄧𑄘𑄬 𑄟𑄚𑄨 𑄚𑄧 𑄝𑄢𑄨𑄦𑄳𑄣𑄧𑄱𑅁 𑄖𑄢𑄴 𑄝𑄝𑄬 𑄎𑄬𑄉𑄳𑄅𑄧𑄢𑄨𑄞𑄧𑄱 𑄉𑄳𑄅𑄧𑄢𑄳𑄅𑄳𑄃𑄧𑄇𑄴 𑄃𑄢𑄴 𑄥𑄧𑄟𑄎𑄬 𑄎𑄬 𑄇𑄧𑄞𑄧 𑄇𑄳𑄅𑄳𑄃𑄧𑄇𑄴 𑄝𑄳𑄃𑄬𑄇𑄴
𑄃𑄧𑄈𑄨𑄠𑄬𑄣𑄴 𑄉𑄳𑄅𑄧𑄢𑄳𑄦𑄨 𑄃𑄧𑄊𑄪𑄢𑄴 𑄉𑄳𑄅𑄧𑄞𑄨𑄚𑄴 𑄢𑄬𑄘𑄳𑄅𑄧𑄖𑄴 𑄖 𑄛𑄧𑄢𑄚𑄧𑄢𑄴 𑄇𑄳𑄅𑄧𑄌𑄴𑄛𑄬𑄠𑄳𑄦𑄬 𑄟𑄚𑄳𑄦𑄪𑄌𑄳𑄦𑄴𑄧𑄱𑄣𑄧𑄊𑄬 𑄇𑄨𑄠𑄳𑄅𑄧 𑄎𑄧𑄚𑄬 𑄗𑄳𑄃𑄢𑄴 𑄚𑄧𑄛𑄬𑄠𑄳𑄦𑄬 𑄉𑄳𑄅𑄧𑄢𑄳𑄦𑄨 𑄊𑄧𑄢𑄧𑄖𑄳𑄦𑄴𑄪𑄚𑄴 𑄙𑄬𑄭 𑄉𑄬𑄣𑄇𑄳𑄦𑄳𑄆𑄴𑅁 𑄥𑄬𑄚𑄬
𑄥𑄬𑄚𑄬 𑄖𑄢𑄳𑄦 𑄚𑄬𑄇𑄴 𑄟𑄳𑄅𑄧𑄇𑄴 𑄦𑄧𑄣𑄇𑄴𑅁</p>

<p>𑄟𑄳𑄅𑄧𑄚𑄨𑄣𑄳𑄆 𑄖𑄚𑄬𑄇𑄳𑄦𑄧𑄴𑄱 𑄥𑄬𑄌𑄴𑄟𑄳𑄦𑄬𑄌𑄴 𑄥𑄴𑄝𑄧𑄌𑄴𑄖𑄨𑄖𑄳𑄦𑄴𑄪𑄚𑄴 𑄝𑄬𑄉𑄪𑄘𑄧𑄱 𑄘𑄪𑄢𑄧𑄱𑄖𑄴 𑄃𑄬𑄇𑄳𑄦𑄴𑄚𑄴 𑄞𑄨𑄚𑄴 𑄃𑄘𑄟𑄧𑄖𑄴 𑄿𑄪𑄟𑄨𑄦𑄳𑄣𑄇𑄳𑄆𑄴𑅁 𑄝𑄧𑄏𑄧𑄢𑄴 𑄎𑄘𑄬𑄎𑄘𑄬 𑄟𑄳𑄅𑄧𑄚𑄨𑄢𑄴 𑄃𑄬𑄇𑄳𑄦𑄴𑄧𑄱 𑄛𑄧𑄱 𑄦𑄳𑄅𑄧𑄠𑄳𑄦𑄬, 𑄥𑄬
𑄎𑄬𑄢𑄬 𑄎𑄬𑄢𑄬 𑄟𑄳𑄅𑄧𑄚𑄨 𑄃𑄢𑄳𑄦𑄧 𑄌𑄪𑄘𑄧𑄱𑄚𑄳𑄆𑄬 𑄦𑄧𑄣𑄧𑅁 𑄥𑄳𑄆𑄬 𑄛𑄳𑄅𑄧𑄞𑄧𑄱 𑄟𑄳𑄅𑄧𑄚𑄨 𑄖𑄢𑄴 𑄝𑄝𑄧 𑄊𑄧𑄢𑄧𑄖𑄴 𑄎𑄬𑄚𑄬𑄭 𑄜𑄪𑄘𑄬𑄝𑄧𑄉𑄳𑄆 𑄞𑄨𑄣𑄨 𑄗𑄨𑄇𑄴 𑄉𑄳𑄅𑄧𑄢𑄳𑄦𑄨 𑄝𑄝𑄧 𑄊𑄧𑄢𑄧 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄖𑄴 𑄘𑄨𑄿𑄳𑄅𑄧𑅁
𑄖 𑄟𑄳𑄅𑄧𑄇𑄳𑄦𑄳𑄦𑄴𑄧𑄱𑄢𑄴 𑄉𑄧𑄁 𑄝𑄪𑄏𑄨 𑄛𑄢𑄨 𑄖 𑄚𑄬𑄇𑄳𑄦𑄴𑄧𑄱𑄠𑄳𑄅𑄧 𑄖𑄬 𑄿𑄭𑄇𑄴 𑄙𑄧𑄢𑄨𑄣𑄧𑄱𑅁 𑄎𑄘𑄬 𑄎𑄘𑄬 𑄃𑄙𑄛𑄧𑄙𑄧𑄖𑄴 𑄓𑄋𑄳𑄦𑄧𑄢𑄴 𑄏𑄧𑄢𑄴 𑄝𑄳𑄅𑄧𑄠𑄬𑄢𑄴 𑄣𑄊𑄧𑄖𑄴 𑄛𑄬𑄦𑄳𑄣𑄇𑄴𑅁 𑄗𑄨𑄇𑄴 𑄥𑄬 𑄃𑄧𑄇𑄴𑄖𑄧𑄖𑄴 𑄟𑄳𑄅𑄧𑄚𑄨𑄢𑄴
𑄉𑄃𑄳𑄅𑄧𑄣𑄨 𑄦𑄧𑄝𑄢𑄴 𑄛𑄬𑄖𑄴𑄛𑄨𑄢𑄳𑄠𑄬 𑄃𑄪𑄘𑄨𑄦𑄳𑄣𑄧𑄱𑅁 𑄃𑄬𑄇𑄳𑄦𑄴𑄚𑄴 𑄝𑄎𑄬𑄭 𑄖𑄪𑄣𑄨𑄞𑄳𑄠𑄬𑄖𑄳𑄠𑄳𑄦𑄬𑄴𑄠𑄴 𑄖 𑄚𑄬𑄇𑄳𑄦𑄳𑄆𑄴𑄱 𑄏𑄢𑄧𑄖𑄴 𑄥𑄳𑄅𑄧𑄟𑄳𑄦𑄳𑄠𑄬𑄴 𑄉𑄳𑄆𑅁 𑄥𑄧𑄇𑄳𑄦𑄬𑄴 𑄝𑄬𑄦𑄳𑄣𑄚𑄴 𑄘𑄪𑄛𑄳𑄠𑄬𑄴𑄊𑄳𑄆, 𑄏𑄢𑄧𑄞𑄨𑄘𑄨𑄢𑄳𑄠𑄬
𑄃𑄬𑄇𑄳𑄦𑄴𑄧𑄱 𑄇𑄣𑄎𑄟𑄪𑄢𑄧𑄱 𑄥𑄝𑄬 𑄖𑄢𑄳𑄦𑄬 𑄈𑄪𑄘𑄨𑄚𑄬𑄭 𑄟𑄢𑄬𑄭 𑄜𑄳𑄃𑄬𑄣𑄳𑄠𑄬𑄴𑅁 𑄃𑄨𑄚𑄴𑄙𑄨 𑄟𑄳𑄅𑄧𑄚𑄨𑄢𑄴 𑄛𑄬𑄖𑄴 𑄛𑄨𑄢𑄳𑄠𑄬 𑄉𑄧𑄖𑄳𑄦𑄬𑄴 𑄉𑄧𑄖𑄳𑄦𑄬𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱</p>

<p>𑄟𑄧𑄢𑄧𑄖𑄴 𑄌𑄨𑄖𑄨𑄴 𑄜𑄪𑄘𑄬𑄣𑄧𑅁 𑄝𑄬𑄚𑄳𑄦𑄳𑄠𑄬𑄴 𑄛𑄳𑄃𑄧𑄢𑄴 𑄦𑄳𑄆𑄚𑄳𑄆𑄬 𑄟𑄳𑄅𑄧𑄚𑄨 𑄖 𑄚𑄬𑄇𑄳𑄦𑄴𑄧𑄱𑄢𑄳𑄦𑄬 𑄖𑄳𑄅𑄧𑄉𑄬𑄭 𑄌𑄭𑄙𑄳𑄠𑄬 𑄖𑄚𑄬𑄇𑄳𑄦𑄴𑄧𑄱 𑄥𑄝𑄧 𑄈𑄪𑄘𑄧𑄱𑄚𑄴 𑄈𑄳𑄆𑄬 𑄟𑄳𑄅𑄧𑄌𑄳𑄦𑄳𑄠𑄬𑄴𑅁 𑄇𑄚𑄨𑄇𑄚𑄨 𑄖𑄬 𑄖 𑄘𑄨𑄞𑄳𑄠𑄬
𑄛𑄳𑄅𑄧𑄣𑄳𑄆 𑄝𑄝𑄧 𑄊𑄧𑄢𑄧 𑄟𑄳𑄅𑄧𑄇𑄳𑄦𑄳𑄠𑄬𑄴 𑄦𑄘 𑄙𑄳𑄅𑄧𑄣𑄳𑄠𑄴𑄧𑅁 𑄎𑄘𑄬 𑄎𑄘𑄬 𑄃𑄙 𑄛𑄧𑄙𑄧𑄖𑄴 𑄣𑄊𑄧𑄖𑄴 𑄛𑄬𑄿𑄧 𑄃𑄧𑄥𑄨𑄢𑄝𑄳𑄅𑄧𑄖𑄨 𑄉𑄋𑄳𑄦𑄚𑄴𑅁 𑄖 𑄃𑄉𑄬𑄙𑄨 𑄢𑄬𑄘𑄳𑄅𑄧𑄖𑄴 𑄏𑄧𑄢𑄴 𑄘𑄨𑄚𑄬𑄭 𑄉𑄋𑄳𑄦𑄚𑄴 𑄃𑄬𑄇𑄪𑄣𑄴
𑄃𑄪𑄇𑄪𑄣𑄴 𑄛𑄢𑄴 𑄜𑄘𑄨 𑄎𑄢𑄴𑅁 𑄖𑄬 𑄓𑄋𑄳𑄦𑄧𑄢𑄴 𑄛𑄳𑄅𑄧𑄞𑄧𑄱𑄢𑄳𑄦𑄬 𑄟𑄪𑄢𑄳𑄦𑄧𑄱 𑄃𑄪𑄉𑄪𑄢𑄬 𑄗𑄳𑄆𑄚𑄬𑄭 𑄌𑄨𑄉𑄳𑄅𑄧𑄚𑄳𑄦𑄴𑄧𑄱𑄢𑄳𑄦𑄬 𑄟𑄙𑄖𑄴 𑄉𑄳𑄅𑄧𑄢𑄳𑄦𑄨 𑄉𑄋𑄴 𑄛𑄢𑄴 𑄦𑄧𑄙𑄬 𑄎𑄧𑄇𑄳𑄦𑄬𑄴 𑄉𑄋𑄧 𑄥𑄧𑄁𑄟𑄳𑄅𑄧𑄖𑄴𑄙𑄳𑄠𑄬 𑄿𑄪𑄋𑄳𑄠𑄬𑄴𑄉𑄳𑄆
𑄗𑄨𑄇𑄴 𑄥𑄬 𑄃𑄧𑄇𑄴𑄗𑄧𑄖𑄴 𑄃𑄬𑄇𑄳𑄦𑄴𑄧𑄱 𑄓𑄋𑄳𑄦𑄧𑄢𑄴 𑄙𑄧𑄝𑄌𑄨𑄣𑄬 𑄦𑄬𑄢 𑄘𑄧𑄟𑄳𑄦 𑄟𑄧𑄚𑄬 𑄉𑄳𑄅𑄧𑄢𑄳𑄦𑄨 𑄏𑄪𑄀𑄖𑄴 𑄉𑄳𑄅𑄧𑄢𑄳𑄦𑄨 𑄖 𑄌𑄨𑄉𑄳𑄅𑄧𑄚𑄴 𑄛𑄧𑄱𑄞𑄧𑄱𑄢𑄳𑄦𑄬 𑄃𑄋𑄪𑄢𑄧𑄱𑄣𑄳𑄆 𑄙𑄧𑄢𑄳𑄦𑄨𑄚𑄬𑄭 𑄚𑄬𑄎𑄬𑄣𑄧𑄉𑄳𑄆𑅁 𑄖𑄟𑄴𑄟 𑄢𑄧 𑄥𑄢𑄨
𑄎𑄧𑄉𑄢𑄴 𑄛𑄢𑄨𑄣𑄧𑄱𑅁 𑄖𑄟𑄴𑄟 𑄢𑄧 𑄥𑄪𑄚𑄨 𑄓𑄋𑄳𑄦𑄧𑄢𑄴 𑄛𑄳𑄅𑄧𑄞𑄧𑄱𑄠𑄴 𑄟𑄧𑄚𑄬 𑄉𑄳𑄅𑄧𑄣𑄳𑄠𑄧𑄴𑄙𑄬 𑄖𑄟𑄴𑄟 𑄖𑄢𑄳𑄦𑄬 𑄘𑄉𑄬𑄢𑄴𑅁 𑄥𑄬𑄚𑄬 𑄖𑄬 𑄈𑄨𑄎𑄳𑄠𑄬 𑄈𑄬𑄌𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄉𑄋𑄧𑄖𑄴 𑄣𑄟𑄨𑄣𑄧𑄱𑄊𑄨𑅁 𑄃𑄳𑄃𑄢𑄴
𑄥𑄬𑄚𑄬 𑄥𑄬𑄚𑄬 𑄉𑄧𑄋𑄢𑄴 𑄛𑄚𑄩𑄠𑄳𑄦𑄬 𑄥𑄬 𑄛𑄳𑄅𑄧𑄞𑄧𑄱𑄠𑄳𑄅𑄧 𑄞𑄏𑄬𑄭 𑄚𑄨𑄣𑄧𑄱𑅁 𑄚𑄬𑄇𑄴 𑄛𑄳𑄅𑄧𑄍𑄝 𑄝𑄳𑄃𑄬𑄇𑄴 𑄦𑄢𑄬𑄭 𑄇𑄚𑄨 𑄇𑄚𑄨𑄩 𑄚𑄣𑄳𑄦𑄬 𑄞𑄎𑄬𑄭 𑄚𑄬𑄎𑄬𑄭 𑄃𑄧𑄘𑄬𑄊𑅁 𑄛𑄧𑄱𑄢𑄴 𑄎𑄣𑄭 𑄖𑄬 𑄇𑄚𑄴𑄘𑄬 𑄇𑄚𑄴𑄘𑄬
𑄦𑄧𑄢𑄚𑄴 𑄦𑄳𑄆 𑄥𑄬𑄌𑄴𑄟𑄬𑄌𑄴 𑄉𑄋𑄧𑄖𑄳𑄦𑄴𑄪𑄚𑄴 𑄃𑄪𑄙𑄨 𑄖𑄬 𑄥𑄴𑄝𑄧𑄌𑄴𑄖𑄨 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄖𑄴 𑄘𑄨𑄿𑄧𑄱𑅁 𑄎𑄘𑄬 𑄎𑄘𑄬 𑄈𑄧𑄝𑄧𑄢𑄴 𑄥𑄪𑄚𑄨𑄦𑄳𑄣𑄧𑄱 𑄉𑄬𑄣𑄬𑄴 𑄇𑄬𑄣𑄳𑄠𑄬𑄴 𑄏𑄧𑄢𑄴 𑄝𑄳𑄅𑄧𑄠𑄬𑄢𑄧 𑄣𑄧𑄊𑄬 𑄃𑄉𑄏𑄧 𑄝𑄌𑄴 𑄛𑄳𑄅𑄧𑄢𑄨
𑄖𑄢𑄳𑄦 𑄊𑄧𑄢𑄚𑄴 𑄞𑄋𑄨 𑄛𑄳𑄅𑄧𑄌𑄳𑄠𑄬𑄴, 𑄃𑄳𑄃 𑄥𑄳𑄠𑄧𑄙𑄳𑄆 𑄖 𑄝𑄛𑄴𑄟 𑄉𑄪𑄢𑄧𑄱𑄞𑄬𑄭 𑄊𑄧𑄢𑄧𑄖𑄴𑄧𑄣𑄬 𑄦𑄳𑄆𑄚𑄬𑄭 𑄟𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑅁</p>

<p>𑄟𑄳𑄅𑄧𑄚𑄨𑄢𑄴 𑄌𑄳𑄅𑄧𑄇𑄴 𑄃𑄚𑄴𑄙𑄢𑄴 𑄦𑄳𑄆𑄚𑄬𑄭 𑄟𑄙 𑄛𑄉𑄬𑄚𑄬𑄭 𑄟𑄘𑄨𑄖𑄴 𑄗𑄘𑄬𑄭 𑄛𑄪𑄢𑄨𑄣𑄳𑄅𑄧𑅁 𑄖 𑄇𑄬𑄠𑄬𑄖𑄴 𑄥𑄧𑄇𑄬𑄴 𑄇𑄝𑄧𑄢𑄴 𑄌𑄪𑄝𑄧𑄱𑄢𑄴 𑄚𑄬𑄭𑅁 𑄇𑄧𑄇𑄳𑄦𑄬𑄴 𑄇𑄪𑄙𑄪 𑄃𑄪𑄌𑄳𑄦𑄳𑄠𑄬𑄴 𑄛𑄨𑄚𑄳𑄦𑄳𑄠𑄬𑄴 𑄇𑄝𑄧𑄢𑄴
𑄌𑄪𑄝𑄧𑄱𑄢𑄚𑄳𑄦𑄨 𑄏𑄪𑄢𑄨 𑄛𑄳𑄅𑄧𑄌𑄳𑄦𑄳𑄠𑄬𑄴 𑄖𑄢𑄴 𑄇𑄧𑄚𑄳𑄦𑄧 𑄦𑄪𑄌𑄴 𑄚𑄬𑄭𑅁 𑄝𑄚𑄳𑄦 𑄃𑄬𑄟𑄙 𑄃𑄪𑄟𑄙 𑄛𑄧𑄖𑄴 𑄦𑄢𑄬𑄠𑄳𑄦𑄬 𑄛𑄉𑄧𑄣𑄧 𑄙𑄧𑄇𑄴 𑄉𑄳𑄅𑄧𑄢𑄳𑄦𑄨 𑄞𑄧𑄋𑄬𑄢𑄴𑅁 𑄥𑄬 𑄃𑄧𑄝𑄧𑄌𑄴𑄗 𑄘𑄬𑄚𑄳𑄦𑄬𑄭 𑄟𑄚𑄳𑄦𑄳𑄠𑄬𑄴 𑄖𑄢𑄳𑄦𑄬
'𑄛𑄧𑄘𑄥𑄢' 𑄚𑄋𑄴 𑄗𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁</p>

<p>𑄥𑄴𑄝𑄧𑄌𑄴𑄖𑄨𑄢𑄴 𑄎𑄬𑄖𑄧𑄝𑄧𑄚𑄴 𑄝𑄨𑄃𑄢𑄳𑄦𑄧𑄖𑄴 𑄃𑄧𑄖𑄣𑄬𑄠𑄬 𑄉𑄳𑄠𑄬𑄚𑄨𑄉𑄪𑄚𑄨 𑄟𑄚𑄳𑄦𑄳𑄠𑄧𑄴𑄢𑄴 𑄟𑄨𑄣𑄳𑄅𑄧𑄚𑄨 𑄈𑄧𑄣𑄖𑄴 𑄞𑄧𑄉𑄧𑄞𑄚𑄴 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄴𑄙𑄧𑄱 𑄟𑄨𑄙𑄳𑄠𑄬 𑄟𑄨𑄙𑄳𑄠𑄬 𑄇𑄧𑄙 𑄝𑄨𑄣𑄬𑄭 𑄘𑄳𑄠𑄬 𑄙𑄳𑄅𑄧𑄌𑄳𑄠𑄬𑄴𑅁 𑄃𑄬𑄚𑄴
𑄃𑄧𑄇𑄴𑄗𑄧𑄖𑄴 𑄥𑄳𑄠𑄧𑄖𑄴 𑄛𑄧𑄘𑄥𑄢 𑄃𑄪𑄖𑄳𑄠𑄬𑄴𑄣𑄁𑄙 𑄉𑄳𑄅𑄧𑄢𑄳𑄦𑄨 𑄿𑄪𑄋𑄳𑄠𑄬𑄴𑄉𑄳𑄆𑅁 𑄝𑄧𑄏𑄧𑄱𑄈𑄨𑄎𑄬𑄊𑄪𑄚𑄬 𑄟𑄘𑄨 𑄃𑄪𑄘𑄨𑄿𑄇𑄴 "𑄟𑄚𑄳𑄦𑄉𑄧𑄢𑄳𑄦𑄧𑄚𑄳𑄦 𑄛𑄘𑄳𑄅𑄧𑄣𑄨𑄢𑄳𑄦𑄬 𑄃𑄨𑄚𑄴𑄙𑄨 𑄚𑄧𑄃𑄬𑄞𑄢𑄴! 𑄙𑄝𑄬𑄭 𑄘𑄧𑄱 𑄃𑄨𑄖𑄳𑄦𑄴𑄪𑄚𑄴
𑄎𑄳𑄅𑄧𑄇𑄳𑄅𑄳𑄆𑄴𑄧 "𑅁 𑄥𑄬 𑄃𑄧𑄝𑄧𑄌𑄴𑄗𑄖𑄴 𑄇𑄧𑄚𑄴 𑄃𑄬𑄇𑄳𑄦𑄴𑄧𑄱 𑄘𑄳𑄅𑄧𑄠𑄬𑄝𑄳𑄃𑄚𑄴 𑄟𑄚𑄳𑄦𑄳𑄠𑄬𑄴 𑄖𑄟𑄳𑄅𑄧𑄇𑄳𑄦𑄳𑄠𑄬𑄴 𑄇𑄝𑄧𑄢𑄴 𑄣𑄪𑄊𑄨 𑄟𑄳𑄦𑄢𑄨 𑄘𑄳𑄠𑄬 𑄥𑄬 𑄇𑄝𑄧𑄢𑄚𑄳𑄦𑄨 𑄃𑄪𑄢𑄨𑄦𑄳𑄣𑄧𑄱𑅁 𑄘𑄳𑄅𑄧𑄠𑄬𑄝𑄳𑄃𑄚𑄴 𑄝𑄪𑄖𑄴𑄙𑄳𑄆𑄧𑄱
𑄃𑄧𑄎𑄧𑄣𑄴 𑄃𑄣𑄏𑄬 𑄟𑄧𑄱𑄖𑄳𑄦𑄴𑄪𑄚𑄴 𑄇𑄧𑄙 𑄚𑄨𑄉𑄨𑄣𑄬𑄿𑄧𑅁 "𑄟𑄚𑄳𑄦 𑄚𑄧 𑄉𑄳𑄅𑄧𑄌𑄳𑄦𑄳𑄠𑄧𑄴 𑄖𑄢𑄳𑄦𑄬, 𑄃𑄨𑄚𑄴𑄙𑄨 𑄃𑄬𑄞𑄢𑄴 𑄘𑄳𑄠𑄧𑅁" 𑄝𑄬𑄉𑄬 𑄃𑄧𑄣𑄧𑄢𑄴 𑄦𑄳𑄆 𑄃𑄪𑄘𑄨𑄿𑄇𑄴𑅁 𑄖𑄧𑄗𑄉𑄧𑄖𑄧 𑄇𑄧𑄿𑄧, "𑄞𑄳𑄅𑄧𑄚𑄴
𑄛𑄪𑄢𑄳𑄅𑄧𑄚𑄨 𑄇𑄧𑄙 𑄦𑄨𑄘𑄳𑄅𑄧𑄖𑄴 𑄖𑄪𑄣𑄴𑅁" 𑄥𑄬 𑄇𑄧𑄙 𑄇𑄧𑄚𑄳𑄦 𑄣𑄧𑄉𑄬 𑄣𑄧𑄉𑄬 𑄛𑄧𑄘𑄥𑄢𑄢𑄴 𑄝𑄬𑄇𑄴𑄇𑄚𑄳𑄦𑄨 𑄦𑄨𑄘𑄳𑄅𑄧𑄖𑄴 𑄃𑄪𑄘𑄨𑄿𑄳𑄅𑄧𑅁 𑄥𑄬𑄝𑄬𑄘𑄬𑄚𑄴 𑄖𑄬 𑄣𑄎𑄬 𑄏𑄳𑄃𑄪𑄌𑄴 𑄉𑄳𑄅𑄧𑄢𑄳𑄦𑄨 𑄝𑄧𑄎𑄨𑄦𑄳𑄣𑄧𑄱𑅁 𑄥𑄬
𑄎𑄬𑄢𑄬𑄙𑄨 𑄖𑄬 𑄞𑄧𑄉𑄧𑄝𑄚𑄧 𑄇𑄳𑄃𑄠𑄴 𑄎𑄬𑄚𑄬𑄭 𑄎𑄳𑄃𑄪𑄎𑄳𑄃𑄪 𑄘𑄨𑄚𑄬𑄭𑄭 𑄇𑄧𑄿𑄧 - "𑄞𑄧𑄉𑄧𑄝𑄚𑄴, 𑄖𑄭𑄪 𑄟𑄧𑄢𑄳𑄦𑄬 𑄎𑄉 𑄘𑄬𑅁 𑄟𑄭𑄪 𑄖𑄧𑄢𑄴 𑄌𑄧𑄢𑄧𑄚𑄴 𑄣𑄧𑄞𑄢𑄴 𑄌𑄳𑄃𑄋𑄴𑅁 𑄃𑄙 𑄛𑄧𑄙𑄧𑄖𑄴 𑄟𑄧 𑄚𑄬𑄇𑄳𑄦𑄧𑄴𑄱 𑄟𑄧𑄿𑄧
𑄥𑄝𑄧 𑄈𑄪𑄘𑄧𑄱𑄚𑄴 𑄈𑄬𑄭, 𑄃𑄨𑄇𑄳𑄦𑄴𑄧𑄱 𑄛𑄧𑄱𑄢𑄳𑄦𑄬 𑄚𑄨𑄦𑄳𑄣𑄧𑄱 𑄙𑄧𑄝𑄌𑄨𑄣𑄬, 𑄃𑄢𑄳𑄦𑄧 𑄃𑄬𑄇𑄳𑄦𑄧𑄴𑄱𑄢𑄳𑄦𑄬 𑄃𑄧𑄌𑄨𑄢𑄝𑄧𑄖𑄨 𑄉𑄋𑄚𑄳𑄦𑄬 𑄞𑄎𑄬𑄭 𑄚𑄬𑄎𑄬𑄠𑄬𑄊𑄳𑄆, 𑄃𑄉𑄏𑄧𑄝𑄌𑄴 𑄛𑄪𑄢𑄨 𑄊𑄧𑄢𑄴 𑄞𑄋𑄳𑄦𑄨𑄚𑄬𑄭 𑄝𑄞,𑄟𑄟𑄳𑄦 𑄃𑄳𑄃
𑄞𑄬𑄭𑄞𑄳𑄅𑄧𑄚𑄪𑄚𑄴 𑄝𑄳𑄃𑄬𑄇𑄴 𑄟𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑅁 𑄟𑄪𑄣𑄬𑄥𑄪𑄟𑄳𑄦𑄳𑄠𑄬 𑄝𑄳𑄃𑄬𑄇𑄴 𑄦𑄢𑄬𑄚𑄬𑄭 𑄦𑄨𑄇𑄳𑄦𑄴𑄪 𑄇𑄚𑄨𑄇𑄚𑄨 𑄝𑄬𑄢𑄋𑄳𑄦𑄧𑄢𑄴𑅁 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄎𑄬𑄚𑄳𑄦𑄬 𑄇𑄧𑄿𑄧, '𑄛𑄧𑄘𑄥𑄢 𑄖𑄧𑄢𑄴 𑄌𑄨𑄘𑄳𑄠𑄬 𑄚𑄬𑄭 𑄃𑄳𑄃𑄢𑄴𑅁
𑄖𑄧𑄢𑄳𑄦𑄬 𑄌𑄳𑄠𑄧 𑄝𑄚𑄳𑄦𑄨 𑄘𑄨𑄝𑄳𑄠𑄬𑄢𑄴 𑄃𑄳𑄃 𑄟𑄙 𑄣𑄪𑄉𑄬𑄝𑄢𑄴 𑄎𑄉𑄛𑄬𑄞𑄢𑄴 𑄘𑄧𑄢𑄳𑄦𑄧𑄟𑄧𑄢𑄳𑄦𑄧 𑄟𑄚𑄳𑄠𑄧𑄴 𑄃𑄨𑄙𑄪 𑄗𑄳𑄠𑄬𑄣𑄬𑄉𑄨𑅁 𑄖𑄭𑄪 𑄎𑄬 𑄃𑄬 𑄎𑄧𑄚𑄧𑄟𑄧𑄖𑄴 𑄛𑄧𑄢𑄙𑄧𑄢 𑄛𑄳𑄃𑄬𑄭 𑄇𑄚𑄨𑄇𑄚𑄨 𑄝𑄬𑄢𑄳𑄃𑄧𑄢𑄴 𑄝𑄚
𑄃𑄨𑄠𑄬𑄚𑄳𑄦𑄨 𑄚𑄳𑄃𑄧𑄠𑄴, 𑄃𑄉𑄧 𑄎𑄧𑄚𑄧𑄟𑄧𑄢𑄴𑄦𑄧𑄱 𑄖𑄧𑄢𑄴 𑄝𑄬𑄇𑄴 𑄌𑄳𑄅𑄧𑄊𑄳𑄅𑄧 𑄛𑄚𑄩𑄚𑄳𑄦𑄨 𑄃𑄬𑄉𑄧𑄖𑄴𑄧𑄢𑄴 𑄉𑄧𑄢𑄳𑄦 𑄎𑄬𑄘𑄧 𑄌𑄬𑄢𑄳𑄦𑄚𑄴 𑄦𑄧𑄟 𑄘𑄳𑄅𑄧𑄌𑄳𑄠𑄬𑄴𑄢𑄴 𑄛𑄚𑄨𑄖𑄳𑄦𑄴𑄪𑄚𑄴 𑄝𑄬𑄌𑄴 𑄦𑄳𑄅𑄧𑄣𑄪𑄚𑄴𑅁 𑄇𑄳𑄆𑄧 𑄎𑄧𑄚𑄧𑄟𑄴 𑄥𑄧𑄁
𑄖𑄭𑄪 𑄦𑄨𑄋𑄨𑄢𑄳𑄦𑄨 𑄊𑄪𑄢𑄳𑄦𑄨 𑄊𑄪𑄢𑄳𑄦𑄨 𑄝𑄬𑄢𑄬𑄠𑄳𑄦𑄧𑄌𑄴 𑄃𑄳𑄃 𑄇𑄨𑄖𑄳𑄦𑄳𑄠𑄬𑄴𑄠𑄴 𑄛𑄉𑄧𑄣𑄴 𑄦𑄳𑄅𑄧𑄠𑄧𑄌𑄴, 𑄥𑄳𑄠𑄬𑄚𑄳𑄦𑄧𑄢𑄴 𑄇𑄧𑄚𑄳𑄦𑄧 𑄚𑄨𑄌𑄴𑄇𑄨𑄖𑄨𑄴 𑄚𑄬𑄭𑅁</p>

<p>𑄞𑄧𑄉𑄧𑄞𑄚𑄳𑄦𑄧𑄢𑄴 𑄃𑄬𑄭 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄉𑄳𑄠𑄬𑄚𑄧𑄢𑄴 𑄇𑄧𑄙𑄚𑄳𑄦𑄨𑄢𑄴 𑄟𑄳𑄦𑄬𑄖𑄴 𑄝𑄪𑄏𑄨 𑄛𑄢𑄨𑄚𑄬𑄭 𑄛𑄧𑄘𑄥𑄢𑄢𑄴 𑄝𑄳𑄃𑄬𑄇𑄴 𑄛𑄧𑄢𑄙𑄧𑄱𑄟𑄧𑄚𑄴 𑄃𑄳𑄃 𑄟𑄧𑄚𑄧𑄖𑄴 𑄘𑄪𑄇𑄴 𑄈𑄳𑄆𑄧 𑄉𑄳𑄅𑄧𑄢𑄳𑄦𑄨 𑄟𑄧𑄚𑄧𑄢𑄳𑄦𑄬 𑄛𑄏𑄧𑄢𑄳𑄦𑄧𑄚𑄴
𑄘𑄨𑄦𑄳𑄣𑄧𑄱𑅁 𑄖𑄳𑄃𑄬 𑄈𑄪𑄎𑄨 𑄟𑄧𑄚𑄬 𑄇𑄧𑄿𑄧, 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄏𑄬𑄚𑄴-- 𑄟𑄧𑄢𑄳𑄦𑄬 𑄚𑄨𑄢𑄬𑄣𑄨 𑄞𑄝𑄧𑄚 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄃𑄪𑄝𑄧𑄱𑄠𑄳𑄦𑄬𑄚𑄴 𑄉𑄳𑄅𑄧𑄢𑄳𑄦𑄨𑄘𑄬𑅁 𑄟𑄭𑄪 𑄃𑄎𑄬𑄢𑄴 𑄦𑄳𑄅𑄧𑄠𑄳𑄦𑄬 𑄃𑄳𑄃 𑄚𑄨𑄢𑄨 𑄝𑄨𑄣𑄨
𑄥𑄎𑄧𑄚𑄳𑄦𑄧𑄖𑄴 𑄗𑄬𑄝𑄢𑄴 𑄌𑄳𑄃𑄋𑄴𑅁 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄏𑄬𑄚𑄳𑄦𑄬 𑄖𑄢𑄳𑄦𑄬 𑄈𑄪𑄎𑄨 𑄟𑄧𑄚𑄬 𑄥𑄘𑄪-𑄥𑄘𑄪-𑄥𑄘𑄪 𑄇𑄳𑄅𑄧𑄚𑄳𑄦𑄬𑄭 "𑄖𑄧𑄢𑄴 𑄃𑄬𑄉𑄬𑄟𑄴 𑄥𑄪𑄛𑄧𑄣𑄴 𑄦𑄳𑄅𑄧𑄇𑄴 " 𑄇𑄧𑄿𑄧𑅁 𑄥𑄨𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨
𑄛𑄧𑄘𑄥𑄢 𑄥𑄘𑄪𑄟 𑄦𑄳𑄅𑄧𑄚𑄬𑄭 𑄥𑄨𑄣𑄴 𑄛𑄣𑄬𑄭 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄢𑄴 𑄃𑄧𑄖𑄣𑄬𑄠𑄬 𑄘𑄪𑄇𑄴 𑄈𑄳𑄆𑄧 𑄉𑄳𑄅𑄧𑄢𑄳𑄦𑄨 𑄃𑄧𑄢𑄧𑄈𑄧𑄖𑄴 𑄣𑄞𑄨 𑄦𑄧𑄣𑄧𑅁 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄏𑄬𑄚𑄳𑄦𑄬 𑄈𑄬𑄣𑄁 𑄟𑄨𑄣𑄳𑄅𑄧𑄚𑄨 𑄈𑄧𑄣𑄖𑄴 𑄝𑄃𑄨𑄚𑄨
𑄉𑄳𑄃𑄳𑄅𑄧𑄌𑄳𑄦𑄳𑄠𑄬𑄴𑅁 𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬 𑄥𑄙𑄪𑄟𑄊𑄪𑄚𑄧𑄖𑄳𑄦𑄴𑄪𑄚𑄴 𑄛𑄧𑄘𑄥𑄢 𑄚𑄋𑄳𑄦𑄚𑄴 𑄝𑄬𑄉𑄧 𑄃𑄪𑄉𑄪𑄢𑄬 𑄦𑄧𑄣𑄧𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄙𑄧𑄚𑄧 𑄝𑄳𑄃𑄚𑄴 𑄇𑄧𑄚𑄳𑄦𑄴 𑄃𑄬𑄿𑄧? 𑄈. 𑄙𑄧𑄚𑄧𑄝𑄚𑄳𑄦𑄧𑄢𑄴 𑄇𑄳𑄅𑄧𑄌𑄴𑄛𑄬𑄠𑄳𑄦𑄬 𑄏𑄨𑄝𑄧𑄱 𑄚𑄋𑄳𑄦𑄚𑄴 𑄇𑄨 𑄃𑄬𑄿𑄧? 𑄉. 𑄃𑄬𑄇𑄴𑄙𑄨𑄚𑄬
𑄙𑄧𑄚𑄧𑄝𑄳𑄃𑄚𑄴 𑄟𑄳𑄃𑄎𑄧𑄚𑄳𑄠𑄬𑄴 𑄖𑄢𑄳𑄦 𑄊𑄧𑄢𑄧𑄖𑄴 𑄇𑄢𑄳𑄦𑄬 𑄃𑄳𑄃𑄚𑄳𑄦𑄳𑄠𑄬𑄴? 𑄊. 𑄟𑄳𑄅𑄧𑄚𑄨 𑄇𑄢𑄳𑄦𑄬 𑄣𑄳𑄅𑄧𑄚𑄳𑄦𑄬𑄭 𑄊𑄧𑄢𑄧𑄖𑄳𑄦𑄴𑄪𑄚𑄴 𑄙𑄬𑄭 𑄎𑄬𑄠𑄳𑄦𑄬? 𑄋. 𑄟𑄳𑄅𑄧𑄚𑄨𑄢𑄴 𑄚𑄬𑄇𑄳𑄦𑄴𑄧𑄱 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄌𑄳𑄦𑄳𑄠𑄬𑄴?
𑄌. 𑄟𑄳𑄅𑄧𑄚𑄨𑄢𑄴 𑄇𑄳𑄆𑄞𑄧𑄱 𑄛𑄧𑄱 𑄦𑄳𑄅𑄧𑄟𑄧𑄱𑄚𑄴? 𑄥𑄨𑄊𑄪𑄚𑄴 𑄇𑄨𑄋𑄨𑄢𑄳𑄦𑄨 𑄦𑄢𑄬𑄠𑄳𑄦𑄬? 𑄍. 𑄟𑄳𑄅𑄧𑄚𑄨𑄢𑄴 𑄝𑄛𑄴-𑄟 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄌𑄳𑄦𑄳𑄠𑄴𑄧𑄚𑄴? 𑄎. 𑄟𑄳𑄅𑄧𑄚𑄨 𑄚𑄋𑄳𑄦𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄛𑄧𑄘𑄥𑄢
𑄦𑄳𑄅𑄧𑄠𑄳𑄦𑄬? 𑄐. 𑄃𑄧𑄎𑄧𑄣𑄴 𑄃𑄝𑄎𑄬 𑄝𑄪𑄖𑄴𑄙𑄧𑄱𑄠𑄴 𑄛𑄧𑄘𑄥𑄢 𑄛𑄳𑄆𑄘𑄳𑄠𑄬𑄚𑄳𑄦𑄬 𑄇𑄨 𑄇𑄳𑄃𑄳𑄅𑄧𑄠𑄳𑄦𑄬? 𑄑. 𑄛𑄧𑄘𑄥𑄢 𑄥𑄘𑄪𑄟 𑄦𑄳𑄅𑄧𑄚𑄬𑄭 𑄥𑄨𑄣𑄴 𑄛𑄣𑄬𑄭 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄢𑄴 𑄇𑄨 𑄇𑄳𑄅𑄳𑄃𑄧𑄠𑄳𑄦𑄬
?</p>
   
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄦𑄨𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧𑄢𑄴 𑄸𑄻𑄶𑄶 𑄝𑄧𑄏𑄧𑄢𑄴 𑄃𑄉𑄬 𑄥𑄴𑄝𑄧𑄌𑄴𑄖𑄨𑄖𑄴-------- 𑄚𑄋𑄬 𑄃𑄬𑄇𑄴 𑄟𑄳𑄃𑄎𑄧𑄚𑄴 𑄃𑄬𑄿𑄧𑅁
𑄈. 𑄖𑄢𑄳𑄦𑄢𑄴 𑄇𑄨𑄢𑄴𑄝𑄳𑄠𑄬𑄢𑄴 𑄛𑄳𑄅𑄧 ---- 𑄎𑄧𑄇𑄳𑄦𑄬𑄴 𑄛𑄌𑄴 𑄝𑄧𑄏𑄧𑄢𑄴 𑄦𑄧𑄣𑄧𑄉𑄳𑄦𑄨 𑄥𑄧𑄇𑄳𑄦𑄬𑄴 𑄖𑄢𑄳𑄦𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄧𑄧𑄴𑄱 𑄟𑄧𑄢𑄧𑄖𑄴 𑄛𑄳𑄅𑄧 𑄎𑄧𑄢𑄴𑄟𑄬𑄣𑄧𑄊𑄨𑅁 𑄥𑄬 𑄟𑄧𑄢𑄧𑄖𑄴 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆
𑄘𑄨𑄿𑄇𑄴-----𑅁 𑄉. 𑄘𑄨𑄚𑄴 𑄎𑄘𑄬 𑄎𑄘𑄬 𑄥𑄬 𑄛𑄳𑄅𑄧𑄞𑄧𑄱𑄢𑄴 𑄝𑄧𑄌𑄴 𑄎𑄧𑄇𑄳𑄦𑄬𑄴 𑄷𑄾 𑄝𑄧𑄏𑄧𑄢𑄴 𑄦𑄧𑄣𑄧𑄉𑄨 𑄟𑄳𑄅𑄧𑄚𑄨𑄢𑄴 𑄥𑄧𑄇𑄳𑄦𑄬𑄴------𑅁 𑄊. 𑄝𑄬𑄇𑄴 𑄌𑄳𑄅𑄧𑄊𑄳𑄅𑄧 𑄛𑄚𑄩𑄚𑄳𑄦𑄨 𑄃𑄬𑄉𑄧𑄖𑄴𑄧𑄢𑄴
𑄉𑄧𑄢𑄳𑄦 𑄎𑄬𑄘𑄧 𑄌𑄬𑄢𑄳𑄦𑄚𑄴 ------- 𑄛𑄚𑄨𑄖𑄳𑄦𑄴𑄪𑄚𑄴 𑄝𑄬𑄌𑄴 𑄦𑄳𑄅𑄧𑄣𑄪𑄚𑄴𑅁 𑄋. 𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬𑄪 ------ 𑄛𑄧𑄘𑄥𑄢 𑄚𑄋𑄳𑄦𑄚𑄴 𑄝𑄬𑄉𑄧 𑄃𑄪𑄉𑄪𑄢𑄬 𑄦𑄧𑄣𑄧𑅁</p>
          
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄦𑄨𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧𑄢𑄴 𑄸𑄻𑄶𑄶 𑄝𑄧𑄏𑄧𑄢𑄴 𑄃𑄉𑄬 𑄥𑄴𑄝𑄧𑄌𑄴𑄖𑄨𑄖𑄴 𑄝𑄧𑄣𑄧𑄝𑄳𑄃𑄚𑄴 𑄚𑄋𑄬 𑄃𑄬𑄇𑄴 𑄟𑄳𑄃𑄎𑄧𑄚𑄴 𑄃𑄬𑄿𑄧𑅁 𑄈. 𑄃𑄙𑄨𑄇𑄴 𑄈𑄪𑄎𑄨 𑄃𑄳𑄃𑄬
𑄟𑄬𑄠𑄬𑄠𑄴𑄬 𑄥𑄬 𑄟𑄨𑄣𑄳𑄠𑄬 𑄛𑄧𑄱𑄞𑄧𑄱𑄢𑄳𑄦𑄬 "𑄟𑄳𑄅𑄧𑄚𑄨" 𑄞𑄨𑄣𑄨 𑄚𑄋𑄴 𑄗𑄳𑄆 𑄘𑄨𑄿𑄇𑄴𑅁 𑄉. 𑄟𑄳𑄅𑄧𑄚𑄨 𑄝𑄝𑄬 𑄟𑄳𑄅𑄧𑄚𑄨𑄢𑄳𑄦𑄬 𑄝𑄳𑄅𑄧 𑄘𑄨𑄝𑄬𑄖𑄳𑄠𑄬𑄴𑄠𑄴 𑄗𑄨𑄇𑄴𑄖𑄇𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄊. 𑄟𑄳𑄅𑄧𑄚𑄨𑄢𑄴 𑄌𑄳𑄅𑄧𑄇𑄴
𑄃𑄚𑄴𑄙𑄢𑄴 𑄦𑄳𑄆𑄚𑄬𑄭 𑄟𑄙 𑄛𑄉𑄬𑄚𑄬𑄭 𑄟𑄘𑄨𑄖𑄴 𑄗𑄘𑄬𑄭 𑄛𑄳𑄅𑄧𑄢𑄨𑄣𑄳𑄅𑄧𑅁 𑄋. 𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬 𑄥𑄘𑄪𑄟𑄊𑄪𑄚𑄧𑄖𑄳𑄦𑄴𑄪𑄚𑄴 𑄛𑄧𑄘𑄥𑄢 𑄚𑄋𑄳𑄦𑄚𑄴 𑄝𑄬𑄉𑄧 𑄃𑄪𑄉𑄪𑄢𑄬 𑄦𑄧𑄣𑄧𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄟𑄳𑄃𑄎𑄧𑄚𑄴, 𑄥𑄧𑄟𑄴𑄝𑄪𑄖𑄴, 𑄝𑄬𑄉𑄪𑄘𑄧𑄱, 𑄞𑄨𑄚𑄴𑄃𑄘𑄟𑄴, 𑄙𑄧𑄝𑄌𑄨𑄣𑄴, 𑄛𑄧𑄢𑄙𑄧𑄢𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄃𑄉𑄏𑄧𑄝𑄌𑄴 = 𑄏𑄧𑄢𑄴 𑄝𑄳𑄅𑄧𑄠𑄬𑄢𑄧𑄖𑄴 𑄃𑄉𑄎𑄧𑄖𑄳𑄦𑄴𑄪𑄚𑄴 𑄎𑄬 𑄛𑄖𑄳𑄦𑄴𑄧𑄢𑄴 𑄛𑄧𑄢𑄬,𑄗𑄘𑄢𑄴𑅁 𑄟𑄳𑄃𑄎𑄧𑄚𑄴--𑄗𑄦𑄪𑄠𑄬𑅁 𑄝𑄬𑄉𑄪𑄘𑄧𑄱 = 𑄃𑄬𑄇𑄴𑄖𑄣𑄴𑅁 𑄥𑄙𑄪𑄟 =
𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬 𑄟𑄨𑄣𑄳𑄠𑄬𑅁 𑄦𑄧𑄟 = 𑄓𑄋𑄳𑄦𑄧𑄢𑄴𑅁 𑄃𑄧𑄖𑄣𑄬𑄠𑄬 = 𑄥 𑄥𑄊𑄳𑄅𑄧𑄌𑄳𑄠𑄬𑄴𑅁 𑄈𑄬𑄣𑄁 = 𑄃𑄭 𑄥𑄭𑅁 𑄃𑄬𑄉𑄬𑄟𑄴 = 𑄟𑄧𑄚𑄧𑄥𑄢𑄴𑅁 𑄃𑄧𑄢𑄧𑄈𑄧𑄖𑄴 = 𑄝𑄳𑄃𑄬𑄇𑄴 𑄈𑄧𑄝𑄧𑄢𑄴
𑄛𑄚𑄳𑄦𑅁 𑄙𑄧𑄝𑄌𑄨𑄣𑄴 = 𑄃𑄬𑄇𑄴𑄎𑄖𑄳𑄠𑄬𑄴 𑄓𑄋𑄳𑄦𑄧𑄢𑄴 𑄥𑄨𑄊𑄳𑄠𑄬𑄢𑄨 𑄛𑄳𑄆𑄬𑄇𑄴𑅁 𑄟𑄪𑄣𑄬𑄥𑄪𑄟𑄴 = 𑄃𑄎𑄩𑄛𑄪𑄏𑄨𑅁</p>

<h2>𑄝𑄧𑄚𑄳𑄦𑄧 𑄣𑄊𑄧𑄖𑄴</h2>

<h3>𑄓𑄁𑄉𑄦 𑄣𑄳𑄅𑄧𑄇𑄳𑄦𑄨𑄴 𑄞𑄪𑄎𑄧𑄱𑄚𑄴 𑄌𑄇𑄴𑄟𑄳𑄦</h3>

<p>𑄛𑄳𑄃𑄧𑄢𑄴 𑄌𑄚𑄴 𑄃𑄳𑄃 𑄎𑄟𑄙𑄧𑄚𑄴 𑄚𑄋𑄬 𑄘𑄨 𑄝𑄧𑄚𑄳𑄦𑄬 𑄇𑄬𑄢𑄬𑄖𑄴 𑄇𑄝 𑄥𑄧𑄢 𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄖𑄢𑄳𑄦 𑄘𑄨𑄎𑄧𑄚𑄬 𑄃𑄧𑄟𑄧𑄇𑄧𑄘𑄧 𑄛𑄧𑄢𑄚𑄬 𑄛𑄧𑄢𑄚𑄴 𑄥𑄧𑄟𑄌𑄳𑄦𑄳𑄠𑄬𑄴 𑄃𑄬𑄿𑄇𑄴𑅁 𑄖𑄢𑄳𑄦𑄢𑄴
𑄝𑄧𑄚𑄳𑄦𑄚𑄴 𑄟𑄖𑄴𑄧𑄢𑄴 𑄃𑄬𑄇𑄴 𑄘𑄨𑄚𑄳𑄠𑄬𑄴 𑄚𑄳𑄃𑄧𑄠𑄴𑅁 𑄛𑄳𑄃𑄧𑄢𑄴𑄌𑄚𑄧 𑄝𑄛𑄳𑄦𑄴𑄧𑄱 𑄃𑄬𑄿𑄧 𑄃𑄧𑄟𑄧𑄇𑄧𑄘𑄧 𑄉𑄳𑄅𑄧𑄢𑄨𑄛𑄴 𑄃𑄳𑄃 𑄎𑄟𑄙𑄧𑄚𑄧 𑄝𑄛𑄳𑄦𑄧𑄴𑄱 𑄃𑄬𑄿𑄧 𑄥𑄬 𑄃𑄘𑄟𑄧𑄢𑄴 𑄝𑄧𑄢𑄴 𑄟𑄳𑄃𑄎𑄧𑄚𑄴𑅁 𑄛𑄳𑄃𑄧𑄢𑄴𑄌𑄚𑄧 𑄝𑄛𑄳𑄦𑄧𑄴𑄱
𑄎𑄟𑄙𑄧𑄚𑄧 𑄝𑄛𑄳𑄦𑄴𑄧𑄱𑄢𑄴 𑄉𑄳𑄅𑄧𑄢𑄪 𑄢𑄇𑄳𑄅𑄧𑄴𑄿𑄨𑅁 𑄛𑄳𑄃𑄧𑄢𑄴 𑄌𑄚𑄴𑄘𑄳𑄆 𑄎𑄟𑄙𑄧𑄚𑄬 𑄃𑄬𑄿𑄇𑄴 𑄥𑄧𑄁 𑄝𑄧𑄠𑄳𑄅𑄧𑄌𑄳𑄦𑄳𑄠𑄬𑄴 𑄎𑄟𑄙𑄧𑄚𑄧𑄢𑄳𑄦𑄬 𑄎𑄧𑄇𑄳𑄦𑄬𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄘𑄬𑄘𑄧𑄚𑄴, 𑄛𑄳𑄃𑄧𑄢𑄴 𑄌𑄚𑄧 𑄝𑄛𑄳𑄦𑄧𑄴𑄱𑄢𑄳𑄦𑄴𑄧𑄱 𑄖
𑄛𑄧𑄱𑄞𑄧𑄱 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄘𑄨𑄝𑄳𑄠𑄬𑄢𑄴 𑄇𑄳𑄃𑄪𑄛𑄴 𑄟𑄧𑄚𑄬 𑄇𑄧𑄙𑄧𑅁 𑄎𑄟𑄙𑄧𑄚𑄧 𑄝𑄛𑄳𑄦𑄱𑄴𑄧𑄢𑄳𑄦𑄬 𑄇𑄳𑄅𑄧𑄎𑄳𑄅𑄧𑄦𑄳𑄣𑄨 𑄉𑄳𑄅𑄧𑄢𑄳𑄦𑄨 𑄝𑄬𑄢𑄬𑄭𑄇𑄳𑄅𑄧𑄢𑄬𑄭 𑄙𑄪𑄢𑄨𑄚𑄬𑄭 𑄇𑄧𑄣𑄧𑄊𑄳𑄆,--- "𑄟𑄧 𑄛𑄧𑄱𑄞𑄧𑄱𑄢𑄳𑄦𑄬 𑄣𑄬𑄊 𑄥𑄨𑄊𑄬𑄭𑄘𑄬
𑄟𑄳𑄃𑄎𑄧𑄚𑄴𑅁" 𑄟𑄖𑄴𑄧𑄢𑄴 𑄟𑄳𑄃𑄎𑄧𑄚𑄳𑄠𑄬𑄴 𑄇𑄧𑄿𑄧,---- " 𑄟𑄭𑄪 𑄥𑄨𑄘𑄪𑄇𑄴𑄧𑄱 𑄈𑄧𑄢𑄧𑄌𑄴 𑄘𑄨 𑄚𑄧𑄝𑄢𑄨𑄟𑄴𑅁" 𑄖𑄢𑄴 𑄇𑄧𑄚𑄳𑄦𑄧 𑄃𑄪𑄝𑄳𑄆𑄧𑄱 𑄚𑄳𑄦𑄧𑄘𑄳𑄃𑄬𑄠𑄴 𑄃𑄢𑄳𑄦𑄧 𑄟𑄳𑄃𑄎𑄳𑄅𑄧𑄚𑄨 𑄥𑄨𑄙𑄪 𑄉𑄬𑄿𑄧𑅁
𑄟𑄳𑄃𑄎𑄳𑄅𑄧𑄚𑄨 𑄎𑄬𑄦𑄳𑄅𑄧𑄇𑄴 𑄟𑄨𑄣𑄳𑄠𑄬 𑄟𑄚𑄳𑄦𑄪𑄌𑄴 𑄖𑄢𑄳𑄦𑄬 𑄇𑄘𑄧𑄢𑄴 𑄘𑄬𑄚𑄳𑄦𑄬𑄭 𑄟𑄳𑄃𑄎𑄧𑄚𑄳𑄠𑄬𑄴𑄢𑄳𑄦𑄬 𑄝𑄪𑄏𑄬𑄭-𑄥𑄪𑄎𑄬𑄭 𑄈𑄟𑄴𑄈𑄝𑄬𑄣𑄧𑅁 𑄖𑄳𑄃𑄬 𑄛𑄳𑄃𑄧𑄢𑄴𑄌𑄚𑄬 𑄇𑄧𑄚𑄳𑄦𑄧 𑄝𑄝𑄧𑄘𑄬 𑄘𑄪𑄊𑄬 𑄥𑄪𑄊𑄬 𑄣𑄬𑄊 𑄥𑄨𑄊𑄳𑄠𑄬 𑄎𑄬𑄭
𑄛𑄬𑄦𑄳𑄣𑄧𑅁𑄟𑄖𑄴𑄧𑄢𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄣𑄬𑄊 𑄥𑄨𑄊𑄳𑄠𑄬 𑄎𑄬𑄚𑄬𑄭 𑄎𑄟𑄙𑄧𑄚𑄧 𑄟𑄧𑄚𑄳𑄦𑄚𑄴 𑄃𑄬𑄇𑄳𑄦𑄴 𑄇𑄎𑄧𑄢𑄴 𑄇𑄎𑄧𑄢𑄴 𑄦𑄳𑄅𑄧𑄠𑄳𑄦𑄬𑅁 𑄛𑄳𑄃𑄧𑄢𑄴𑄌𑄚𑄧𑄢𑄳𑄦𑄬 𑄚𑄨𑄖𑄳𑄅𑄴𑄧 𑄝𑄬𑄗𑄬𑄊𑄧𑄖𑄴 𑄜𑄬𑄣𑄬𑄘𑄧𑅁 𑄃𑄬𑄇𑄳𑄦𑄴𑄧𑄏𑄚𑄴
𑄖𑄢𑄳𑄦𑄬 𑄃𑄨𑄠𑄳𑄦𑄬𑄚𑄴 𑄃𑄪𑄞𑄧𑄱𑄚𑄴 𑄇𑄳𑄅𑄳𑄃𑄧𑄠𑄴 𑄣𑄌𑄴 𑄜𑄬𑄣𑄳𑄆𑄬 𑄘𑄨𑄘𑄧𑄱𑅁 𑄟𑄖𑄴𑄧𑄢𑄴 𑄛𑄳𑄃𑄧𑄢𑄴𑄌𑄚𑄧 𑄝𑄟𑄴𑄟𑄭 𑄖𑄢𑄳𑄦𑄬 𑄥𑄨𑄊𑄬𑄠𑄳𑄅𑄧𑄚𑄴𑄘𑄬,---- "𑄛𑄪𑄖𑄴 𑄈𑄬𑄟 𑄥𑄢 𑄟𑄬𑄟 𑄚𑄭, 𑄖𑄬 𑄈𑄧𑄝𑄧𑄢𑄴 𑄚𑄳𑄦𑄧
𑄛𑄳𑄃𑄭,𑄟𑄚𑄴𑄎𑄳𑄅𑄧𑄢𑄴 𑄘𑄪𑄇𑄴-𑄥𑄪𑄇𑄴 𑄚𑄧𑄝𑄪𑄏𑄬 𑄇𑄳𑄃𑄬𑄭 𑄥𑄨𑄋𑄨𑄢𑄳𑄦𑄨 𑄇𑄳𑄆𑄧𑄙𑄳𑄠𑄬 𑄃𑄳𑄃 𑄉𑄧𑄢𑄬𑄙𑄬𑅁 𑄃𑄟𑄬𑄚𑄳𑄦𑄬 𑄃𑄬𑄇𑄴𑄘𑄨𑄚𑄴 𑄝𑄪𑄎𑄨𑄞𑄧𑄱𑅁" 𑄖𑄬 𑄥𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴𑄴 𑄙𑄳𑄅𑄧𑄢𑄨 𑄚𑄬𑄭 𑄘𑄪𑄇𑄴 𑄇𑄢𑄳𑄦𑄬 𑄇𑄳𑄃𑄧𑄠𑄴
𑄈𑄧𑄝𑄧𑄢𑄴 𑄚𑄳𑄦𑄧 𑄛𑄳𑄃𑄭𑅁 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄖𑄬 𑄟𑄚𑄪𑄏𑄧𑄱𑄢𑄴 𑄘𑄪𑄇𑄴-𑄥𑄪𑄇𑄴 𑄇𑄧𑄟𑄴 𑄝𑄪𑄏𑄳𑄠𑄬𑅁 𑄥𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨 𑄃𑄪𑄝𑄧𑄱𑄢𑄴𑄌𑄣 𑄟𑄧𑄚𑄴, 𑄝𑄛𑄴 𑄟 𑄇𑄧𑄙 𑄚𑄧 𑄥𑄪𑄚𑄳𑄠𑄬𑅁 𑄣𑄬𑄊 𑄥𑄨𑄊𑄳𑄠𑄬
𑄎𑄬𑄚𑄳𑄆𑄬𑄠𑄳𑄅𑄧 𑄟𑄧𑄚𑄴𑄘𑄨 𑄣𑄬𑄊 𑄛𑄧𑄢𑄳𑄦 𑄚𑄳𑄦𑄧 𑄉𑄧𑄢𑄳𑄦𑄬𑅁 𑄥𑄬𑄚𑄧𑄖𑄳𑄠𑄬𑄴𑄠𑄴 𑄎𑄟𑄙𑄧𑄚𑄬 𑄜𑄬𑄣𑄴 𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄉𑄬𑄿𑄧𑅁 𑄛𑄳𑄃𑄧𑄢𑄴𑄌𑄚𑄬 𑄝𑄟𑄴𑄟 𑄇𑄧𑄙 𑄥𑄪𑄚𑄨 𑄥𑄳𑄅𑄧𑄌𑄴𑄎𑄧 𑄉𑄳𑄅𑄧𑄢𑄳𑄦𑄨 𑄣𑄬𑄊
𑄥𑄨𑄉𑄨𑄿𑄧𑄱𑅁 𑄛𑄳𑄃𑄧𑄢𑄴𑄌𑄚𑄬 𑄦𑄬𑄚𑄬 𑄦𑄬𑄚𑄬 𑄝𑄨.𑄃𑄬. 𑄛𑄌𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄎𑄬𑄢𑄬𑄙𑄨 𑄛𑄳𑄃𑄧𑄢𑄴𑄌𑄚𑄧𑄢𑄳𑄦𑄬 𑄎𑄟𑄙𑄧𑄚𑄧 𑄝𑄛𑄳𑄦𑄳𑄆𑄴𑄧𑄱𑄠𑄳𑄦𑄧 𑄇𑄳𑄅𑄧𑄌𑄴 𑄛𑄳𑄃 𑄙𑄳𑄅𑄧𑄣𑄳𑄠𑄴𑄧, 𑄇𑄢𑄧𑄚𑄴 𑄖𑄬 𑄝𑄧𑄏𑄧𑄢𑄴 𑄝𑄧𑄏𑄧𑄢𑄴
𑄛𑄌𑄴 𑄉𑄧𑄢𑄳𑄦𑄬𑅁 𑄖𑄬 𑄖𑄳𑄃𑄬 𑄖𑄢𑄳𑄦𑄬 𑄘𑄇𑄴𑄖𑄧𑄢𑄨 𑄛𑄳𑄅𑄧𑄢𑄬𑄿𑄧𑅁 𑄃𑄪𑄚𑄴𑄙𑄨 𑄎𑄟𑄙𑄧𑄚𑄬 𑄛𑄬𑄦𑄴 𑄉𑄳𑄅𑄧𑄢𑄨 𑄉𑄳𑄅𑄧𑄢𑄨 𑄚𑄇𑄴𑄥𑄣𑄬 𑄉𑄬𑄿𑄧𑅁 𑄛𑄧𑄢𑄴𑄌𑄚𑄬 𑄝𑄧𑄢𑄴 𑄘𑄇𑄴𑄖𑄧𑄢𑄴 𑄦𑄳𑄆 𑄊𑄧𑄢𑄧 𑄦𑄝𑄣𑄴 𑄜𑄨𑄢𑄬𑄣𑄧
𑅁 𑄇𑄧𑄠𑄬𑄇𑄴 𑄝𑄧𑄏𑄧𑄢𑄴 𑄝𑄨𑄘𑄨 𑄎𑄘𑄬 𑄎𑄘𑄬 𑄎𑄟𑄙𑄧𑄚𑄧 𑄝𑄟𑄴𑄟 𑄟𑄳𑄅𑄧𑄢𑄨 𑄎𑄬𑄭 𑄎𑄟𑄙𑄧𑄚𑄬 𑄃𑄣𑄴𑄌𑄨𑄠𑄬 𑄝𑄳𑄃𑄬𑄇𑄴 𑄦𑄢𑄬𑄭 𑄉𑄳𑄅𑄧𑄢𑄨𑄝𑄳𑄅𑄧𑄖𑄴 𑄛𑄧𑄿𑄧𑅁 𑄃𑄳𑄃 𑄃𑄬𑄇𑄴 𑄙𑄨𑄚𑄳𑄠𑄬𑄴 𑄛𑄉𑄧𑄣𑄴 𑄦𑄳𑄆 𑄊𑄪𑄖𑄬𑄴 𑄊𑄪𑄖𑄬𑄴
𑄇𑄟𑄳𑄦𑄖𑄳𑄦𑄴𑄪𑄚𑄴 𑄛𑄪𑄢𑄨 𑄘𑄧𑄱𑄞𑄧𑄱 𑄌𑄳𑄅𑄧𑄇𑄴</p>

<p>𑄇𑄚𑄴 𑄦𑄧𑄦𑄳𑄣𑄇𑄴𑅁 𑄎𑄟𑄙𑄧𑄚𑄧𑄢𑄴 𑄃𑄧𑄝𑄧𑄌𑄴𑄗 𑄈𑄧𑄝𑄧𑄢𑄴 𑄛𑄳𑄃𑄬𑄭 𑄛𑄳𑄃𑄧𑄢𑄴𑄌𑄚𑄬 𑄖𑄢𑄳𑄦𑄬 𑄥𑄳𑄃𑄧𑄢𑄧𑄖𑄴 𑄚𑄨𑄚𑄳𑄆𑄬 𑄌𑄬𑄢𑄬𑄌𑄴𑄗 𑄉𑄳𑄅𑄧𑄢𑄨 𑄉𑄧𑄟𑄴 𑄉𑄳𑄅𑄧𑄢𑄳𑄦𑄨 𑄚𑄧𑄝𑄢𑄨 𑄥𑄬𑄌𑄴𑄟𑄬𑄌𑄴 𑄖𑄖𑄳𑄦𑄴𑄪𑄚𑄴 𑄃𑄬𑄇𑄳𑄦𑄴𑄧𑄱
𑄌𑄳𑄅𑄧𑄇𑄴 𑄞𑄇𑄴 𑄘𑄨𑄚𑄳𑄠𑄬𑄠𑄴 𑄉𑄧𑄟𑄴 𑄉𑄳𑄅𑄧𑄢𑄬𑄿𑄧𑅁 𑄃𑄳𑄃 𑄛𑄳𑄃𑄧𑄢𑄴𑄌𑄚𑄳𑄦𑄬 𑄚𑄚𑄇𑄳𑄦𑄴𑄚𑄴 𑄘𑄨 𑄎𑄟𑄙𑄧𑄚𑄧𑄢𑄳𑄦𑄬 𑄥𑄧𑄟𑄴𑄝𑄧𑄣𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑅁 𑄎𑄧𑄊𑄧𑄚𑄴 𑄖𑄬 𑄝𑄪𑄏𑄨 𑄛𑄢𑄨𑄣𑄧𑄱, 𑄖𑄬 𑄛𑄳𑄃𑄧𑄢𑄴𑄌𑄚𑄧 𑄌𑄳𑄅𑄧𑄊𑄬𑄘𑄨
𑄥𑄧𑄁𑄌𑄢𑄴 𑄘𑄬𑄉𑄬𑄖𑄳𑄦𑄬𑄴 --- 𑄖𑄬 𑄖𑄇𑄧𑄙 𑄟𑄚𑄨𑄚𑄳𑄠𑄬𑄠𑄴 𑄛𑄪𑄢𑄧𑄱𑄚𑄨 𑄦𑄝𑄣𑄴 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴 𑄜𑄨𑄢𑄬𑄭 𑄃𑄚𑄳𑄦𑄨 𑄛𑄪𑄢𑄧𑄱𑄚𑄨𑄢𑄴 𑄇𑄳𑄅𑄧𑄌𑄴 𑄛𑄚𑄳𑄦𑄚𑄳𑄦𑄨 𑄦𑄨𑄙𑄳𑄅𑄧𑄖𑄴 𑄖𑄪𑄿𑄨, 𑄥𑄪𑄊𑄬 𑄎𑄨𑄁𑄇𑄚𑄨 𑄇𑄘
𑄙𑄳𑄅𑄧𑄣𑄳𑄦𑄳𑄠𑄬𑄴𑄇𑄴𑅁 𑄌𑄨𑄉𑄳𑄅𑄧𑄚𑄧 𑄃𑄧𑄇𑄴𑄗𑄧𑄖𑄴 𑄎𑄬𑄖𑄴𑄧𑄟𑄳𑄦𑄚𑄴 𑄇𑄳𑄅𑄧𑄌𑄴 𑄛𑄳𑄃𑄛𑄳𑄦𑄨 𑄃𑄬𑄦𑄳𑄣𑄇𑄴 𑄥𑄨𑄖𑄳𑄦𑄴𑄪𑄚𑄴𑄴 𑄝𑄬𑄌𑄴 𑄝𑄢𑄳𑄦𑄨 𑄉𑄬𑄣𑄧 𑄖𑄢𑄳𑄦𑄢𑄴 𑄇𑄳𑄅𑄧𑄌𑄴 𑄛𑄳𑄃𑄛𑄳𑄦𑄨𑅁 𑄊𑄧𑄢𑄴 𑄉𑄨𑄢𑄨𑄖𑄳𑄦𑄨𑄴 𑄖𑄋𑄬𑄝𑄢𑄴 𑄃𑄧𑄇𑄴𑄗𑄧
𑄦𑄳𑄆 𑄦𑄬𑄚𑄬 𑄦𑄬𑄚𑄬 𑄊𑄧𑄢𑄴 𑄉𑄨𑄢𑄨𑄖𑄳𑄦𑄨𑄴 𑄖𑄋𑄳𑄆𑄬 𑄛𑄧𑄱-𑄍𑄝 𑄛𑄬𑄦𑄳𑄣𑄇𑄴𑅁 𑄎𑄬𑄢𑄬𑄙𑄨 𑄖𑄢𑄳𑄦𑄢𑄴 𑄛𑄧𑄱𑄍𑄝𑄠𑄳𑄅𑄧 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄧𑄦𑄳𑄣𑄇𑄨𑄴𑅁𑄛𑄳𑄃𑄧𑄢𑄴𑄌𑄚𑄴𑄙𑄳𑄆 𑄎𑄟𑄙𑄧𑄚𑄬 𑄦𑄧𑄦𑄳𑄣𑄇𑄴 𑄘𑄳𑄃𑄧𑄱𑄎𑄧𑄚𑄴
𑄃𑄬𑄇𑄴 𑄌𑄳𑄅𑄧𑄇𑄴 𑄇𑄚𑄴𑅁 𑄖𑄢𑄳𑄦𑄢𑄴 𑄛𑄧𑄱𑄍𑄝 𑄝𑄳𑄅𑄧-𑄘𑄨𑄝𑄳𑄠𑄬𑄢𑄴 𑄝𑄳𑄅𑄧-𑄃𑄚𑄨𑄞𑄳𑄠𑄬𑄢𑄴 𑄃𑄧𑄇𑄴𑄗𑄧 𑄦𑄳𑄆𑄚𑄳𑄠𑄬𑄠𑄴, 𑄃𑄳𑄅𑄧𑄐𑄳𑄠𑄴𑄧 𑄇𑄬𑄖𑄳𑄠𑄬𑄴 𑄝𑄳𑄅𑄳𑄃𑄧-𑄇𑄧𑄙 𑄇𑄧𑄦𑄳𑄣𑄬 𑄇𑄳𑄠𑄧𑄎𑄧𑄚𑄬 𑄖𑄢𑄳𑄦 𑄊𑄧𑄢𑄧𑄖𑄴
𑄝𑄳𑄅𑄧-𑄘𑄨𑄝𑄳𑄠𑄬𑄢𑄴 𑄃𑄳𑄃 𑄖𑄢𑄳𑄦 𑄊𑄧𑄢𑄧𑄖𑄳𑄦𑄴𑄪𑄚𑄴𑄴 𑄝𑄳𑄅𑄧-𑄃𑄚𑄨𑄞𑄳𑄠𑄬𑄢𑄴 𑄚𑄳𑄦𑄧 𑄌𑄳𑄃𑄚𑄴𑅁 𑄝𑄳𑄅𑄧-𑄌𑄳𑄃 𑄏𑄨-𑄌𑄳𑄃 𑄇𑄧𑄙 𑄇𑄧𑄦𑄳𑄣𑄬 𑄇𑄳𑄃𑄧𑄚𑄴 𑄝𑄳𑄠𑄬𑄠𑄴𑄞𑄧𑄱 𑄇𑄚𑄴, 𑄇𑄨𑄋𑄨𑄢𑄳𑄦𑄨 𑄝𑄳𑄅𑄧-𑄘𑄨𑄝𑄧𑄱𑅁 𑄎𑄬𑄢𑄬𑄙𑄨
𑄖𑄢𑄳𑄦 𑄇𑄚𑄬 𑄇𑄚𑄬 𑄝𑄳𑄅𑄧 𑄘𑄳𑄠𑄬𑄘𑄨 𑄉𑄳𑄅𑄧𑄢𑄳𑄦𑄨 𑄝𑄧𑄚𑄳𑄦𑄧𑄖𑄳𑄦𑄴𑄪𑄚𑄴 𑄝𑄳𑄦𑄳𑄠𑄬𑄠𑄴𑄝𑄦𑄳𑄣 𑄦𑄳𑄆 𑄃𑄢𑄳𑄦𑄧 𑄝𑄬𑄌𑄴 𑄥𑄧𑄘𑄧𑄢𑄴 𑄦𑄧𑄦𑄳𑄣𑄇𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄳𑄃𑄧𑄢𑄴𑄌𑄚𑄴𑄘𑄳𑄆 𑄎𑄟𑄙𑄧𑄚𑄳𑄦𑄬 𑄇𑄪𑄙𑄪 𑄃𑄬𑄿𑄇𑄴? 𑄈. 𑄎𑄟𑄙𑄧𑄚𑄳𑄦𑄧 𑄝𑄛𑄳𑄦𑄧𑄴𑄱 𑄇𑄨 𑄃𑄬𑄿𑄧? 𑄉. 𑄇𑄧𑄚𑄳𑄦𑄴 𑄘𑄳𑄅𑄧𑄣𑄬 𑄣𑄬𑄊
𑄥𑄳𑄃𑄨𑄇𑄳𑄠𑄬𑄴? 𑄊. 𑄎𑄟𑄙𑄧𑄚𑄧𑄢𑄴 𑄇𑄨 𑄦𑄳𑄅𑄧𑄠𑄳𑄦𑄬? 𑄋. 𑄎𑄟𑄙𑄧𑄚𑄳𑄦𑄬 𑄘𑄪𑄊𑄧𑄱𑄖𑄴 𑄛𑄳𑄅𑄧𑄢𑄨𑄚𑄬𑄭 𑄛𑄳𑄃𑄧𑄢𑄴𑄌𑄚𑄬 𑄇𑄨𑄋𑄨𑄢𑄳𑄦𑄨 𑄇𑄨𑄋𑄨𑄢𑄳𑄦𑄨 𑄥𑄧𑄟𑄴𑄝𑄧𑄣𑄴 𑄘𑄳𑄠𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄎𑄟𑄙𑄧𑄚𑄴 𑄘𑄊𑄨--------- 𑄥𑄧𑄢 𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄈. 𑄛𑄳𑄃𑄧𑄢𑄴𑄌𑄚𑄧 𑄝𑄛𑄳𑄦𑄴𑄧𑄱 𑄎𑄟𑄙𑄧𑄚𑄳𑄦𑄧
𑄝𑄛𑄳𑄦𑄴𑄧𑄱𑄢𑄴------- 𑄃𑄬𑄿𑄧𑅁 𑄉. -------- 𑄘𑄳𑄅𑄧𑄣𑄬 𑄣𑄬𑄊 𑄚𑄳𑄃𑄧 𑄥𑄨𑄊𑄳𑄠𑄬𑅁 𑄊. 𑄟𑄭𑄪 𑄥𑄨𑄘𑄪𑄇𑄧𑄴𑄱------- 𑄘𑄨 𑄚𑄧𑄝𑄢𑄨𑄟𑄴𑅁 𑄋. 𑄉𑄧𑄟𑄴 𑄉𑄳𑄅𑄧𑄢𑄳𑄦𑄨 𑄚𑄧𑄝𑄢𑄨
𑄥𑄬𑄌𑄴𑄟𑄬𑄌𑄴 𑄖𑄖𑄳𑄦𑄴𑄪𑄚𑄴 𑄃𑄬𑄇𑄳𑄦𑄴𑄧𑄱-------𑄞𑄇𑄴 𑄘𑄨𑄿𑄧𑄱𑅁</p>
	
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄛𑄳𑄃𑄧𑄢𑄴 𑄌𑄚𑄴 𑄃𑄳𑄃 𑄎𑄟𑄙𑄧𑄚𑄴 𑄚𑄋𑄬 𑄘𑄨 𑄝𑄧𑄚𑄳𑄦𑄬 𑄇𑄬𑄢𑄬𑄖𑄴 𑄇𑄝 𑄥𑄧𑄢 𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄈. 𑄝𑄨𑄙𑄳𑄠𑄬𑄚𑄴 𑄥𑄣𑄧𑄖𑄴 𑄎𑄬𑄚𑄬𑄭𑄠𑄳𑄦𑄧 𑄎𑄟𑄙𑄧𑄚𑄬
𑄛𑄳𑄃𑄧𑄢𑄴𑄌𑄚𑄧𑄢𑄳𑄦𑄬 𑄚𑄨𑄖𑄳𑄅𑄴𑄧 𑄝𑄬𑄗𑄬𑄉𑄧𑄖𑄴 𑄜𑄬𑄣𑄬𑄘𑄧𑅁 𑄉. 𑄎𑄟𑄙𑄧𑄚𑄬 𑄝𑄧𑄢𑄴 𑄘𑄇𑄴𑄖𑄧𑄢𑄴 𑄦𑄳𑄆 𑄊𑄧𑄢𑄧 𑄦𑄝𑄣𑄴 𑄜𑄨𑄢𑄬𑄣𑄧𑅁 𑄊. 𑄎𑄬𑄢𑄬𑄙𑄨 𑄛𑄳𑄃𑄧𑄢𑄴𑄌𑄚𑄧𑄢𑄬 𑄎𑄟𑄙𑄧𑄚𑄧 𑄝𑄛𑄳𑄦𑄳𑄆𑄴𑄧𑄱𑄠𑄳𑄦𑄧 𑄇𑄳𑄅𑄧𑄌𑄴
𑄛𑄳𑄃 𑄙𑄳𑄅𑄧𑄣𑄳𑄠𑄴𑄧𑅁 𑄋. 𑄎𑄬𑄢𑄬𑄙𑄨 𑄖𑄢𑄳𑄦 𑄇𑄚𑄬 𑄇𑄚𑄬 𑄝𑄳𑄅𑄧 𑄘𑄳𑄠𑄬𑄘𑄨 𑄉𑄳𑄅𑄧𑄢𑄳𑄦𑄨 𑄝𑄧𑄚𑄳𑄦𑄧𑄖𑄳𑄦𑄴𑄪𑄚𑄴 𑄝𑄳𑄦𑄳𑄠𑄬𑄠𑄴𑄝𑄣 𑄦𑄧𑄦𑄳𑄣𑄇𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄥𑄧𑄟𑄌𑄳𑄦𑄳𑄠𑄬𑄴, 𑄃𑄧𑄟𑄧𑄇𑄧𑄘𑄧, 𑄢𑄇𑄳𑄅𑄧𑄴𑄿𑄨, 𑄝𑄨𑄙𑄳𑄠𑄬𑄚𑄴𑄊𑄧𑄢𑄴, 𑄘𑄪𑄊𑄬 𑄥𑄪𑄊𑄬, 𑄝𑄳𑄦𑄳𑄠𑄬𑄠𑄴𑄝𑄣𑅁</p>
        
<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄧𑄚𑄳𑄦𑄚𑄴= 𑄇𑄳𑄅𑄧𑄌𑄴 𑄛𑄛𑄳𑄦𑄨𑄠𑄬𑄚𑄴𑅁 𑄟𑄳𑄃𑄎𑄧𑄚𑄴= 𑄗𑄉𑄪𑄠𑄳𑄦𑄬𑅁 𑄥𑄳𑄃𑄧𑄢𑄧𑄖𑄴=𑄖𑄃𑄳𑄅𑄧𑄚𑄳𑄦𑄧𑄖𑄴𑅁 𑄇𑄳𑄅𑄧𑄌𑄴 𑄛𑄚𑄳𑄦𑄚𑄳𑄦𑄨= 𑄉𑄧𑄟𑄴 𑄛𑄚𑄳𑄦𑄚𑄨𑅁 𑄇𑄘𑄧𑄢𑄴=
𑄥𑄳𑄅𑄧𑄛𑄳𑄅𑄴𑄧𑄖𑄳𑄠𑄬𑄴𑅁 𑄢𑄇𑄳𑄅𑄧𑄴𑄿𑄨= 𑄘𑄬𑄊𑄥𑄪𑄚𑄧𑄱 𑄉𑄳𑄅𑄧𑄢𑄨𑄠𑄳𑄦𑄬𑅁 𑄦𑄝𑄣𑄴= 𑄃𑄧𑄝𑄧𑄌𑄴𑄗𑅁 𑄚𑄇𑄴𑄥𑄣𑄬 = 𑄝𑄧𑄢𑄴𑄝𑄖𑄴𑅁</p>

<h2>𑄚𑄨𑄘𑄨𑄇𑄧𑄙</h2>
<h3>𑄓𑄁𑄉𑄫 𑄇𑄬. 𑄌𑄨. 𑄌𑄇𑄴𑄟𑄳𑄦</h3>

<p>"𑄛𑄪𑄖𑄴 𑄖𑄭𑄪 𑄖𑄧 𑄝𑄝𑄧𑄢𑄴 𑄦𑄪𑄊𑄪𑄟𑄴 𑄟𑄚𑄨𑄚𑄳𑄠𑄬𑄠𑄴 𑄌𑄳𑄅𑄧𑄣𑄨𑄌𑄴𑅁 𑄖𑄧 𑄟𑄢𑄴 𑄚𑄨𑄘𑄨 𑄥𑄪𑄙𑄧𑄱𑄟𑄴 𑄚𑄧 𑄥𑄢𑄨𑄌𑄴𑅁 𑄥𑄳𑄠𑄬𑄚𑄨 𑄦𑄧𑄣𑄧 𑄖𑄧 𑄟𑄙𑄢𑄴 𑄢𑄌𑄴𑄑𑄪𑄇𑄴𑅁 𑄛𑄪𑄖𑄴, 𑄎𑄪𑄚𑄨 𑄛𑄝𑄨𑄉𑄪𑄚𑄳𑄠𑄬
𑄖𑄧𑄢𑄳𑄦𑄬 𑄃𑄪𑄌𑄧𑄴𑄱𑄚𑄨 𑄘𑄬𑄊𑄚𑄴,𑄖𑄭𑄪 𑄟𑄧𑄚𑄴 𑄚𑄧𑄘𑄨𑄌𑄴𑅁 𑄖𑄢𑄳𑄦 𑄎𑄪𑄚𑄨 𑄇𑄧𑄚𑄴,--"𑄃𑄟𑄳𑄦𑄣𑄧𑄊𑄬 𑄃𑄭 𑄃𑄟𑄳𑄦𑄨 𑄘𑄉𑄬𑄖𑄴 𑄉𑄳𑄅𑄧𑄢𑄨𑄠𑄳𑄆 𑄉𑄪𑄝𑄧𑄚𑄬 𑄣𑄪𑄖𑄴 𑄉𑄳𑄅𑄧𑄢𑄳𑄦𑄨 𑄖𑄢𑄳𑄃𑄢𑄴 𑄃𑄬𑄇𑄴𑄖𑄣𑄴 𑄑𑄬𑄋
𑄛𑄳𑄆𑄏𑄳𑄠𑄬 𑄃𑄳𑄃 𑄙𑄧𑄚𑄴𑄥𑄧𑄟𑄴𑄝𑄪𑄖𑄳𑄦𑄴𑄚𑄨 𑄇𑄢𑄳𑄦𑄨 𑄣𑄳𑄆𑅁 𑄣𑄪𑄘𑄧𑄱𑄟𑄣𑄬 𑄊𑄧𑄢𑄴 𑄞𑄳𑄅𑄧𑄢𑄬𑄝𑄧𑄁"𑅁 𑄛𑄪𑄖𑄴---𑄖𑄢𑄳𑄃𑄢𑄴 𑄃𑄬𑄙𑄳𑄅𑄧𑄇𑄳𑄦𑄳𑄠𑄬𑄴 𑄇𑄧𑄙𑄖𑄴 𑄖𑄭𑄪 𑄇𑄚𑄴 𑄚𑄧𑄘𑄨𑄌𑄴𑅁 𑄖𑄢𑄳𑄦𑄢𑄴 𑄎𑄧𑄙𑄖𑄳𑄦𑄴𑄪𑄚𑄴 𑄖𑄭𑄪
𑄜𑄢𑄧𑄇𑄴 𑄗𑄬𑄌𑄴𑅁 𑄇𑄢𑄧𑄚𑄴 𑄖𑄢𑄳𑄦𑄢𑄴 𑄗𑄬𑄋𑄚𑄨 𑄛𑄝𑄧𑄢𑄴 𑄟𑄳𑄅𑄧𑄇𑄳𑄠𑄬𑄴 𑄘𑄪𑄟𑄪𑄢𑄳𑄠𑄬𑅁 𑄖𑄢𑄳𑄦 𑄈𑄪𑄚𑄧𑄱𑄈𑄪𑄚𑄨 𑄉𑄳𑄅𑄧𑄢𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄙𑄝 𑄝𑄬𑄢𑄚𑄴𑅁 𑄥𑄧𑄟𑄴𑄝𑄪𑄖𑄴 𑄎𑄬 𑄣𑄪𑄛𑄴 𑄉𑄧𑄢𑄬 𑄖𑄢𑄴 𑄏𑄘𑄨
𑄟𑄧𑄢𑄧𑄚𑄴 𑄦𑄳𑄆𑄧"𑅁 𑄖𑄪𑄟𑄳𑄦𑄨 𑄦𑄬𑄙𑄧𑄇𑄳𑄦𑄴𑄧𑄚𑄴 𑄎𑄬 𑄚𑄨𑄘𑄨𑄇𑄧𑄙𑄚𑄨 𑄥𑄪𑄚𑄨𑄣𑄳𑄠𑄬 𑄃𑄳𑄠𑄬𑄚𑄳𑄦𑄨 𑄟𑄧𑄇𑄧𑄙 𑄚𑄳𑄄𑄧, 𑄃𑄳𑄠𑄬𑄚𑄳𑄦𑄨 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄢𑄴 𑄟𑄧𑄦𑄢𑄎 𑄥𑄧𑄣𑄳𑄅𑄧𑄟𑄧𑄚𑄧𑄢𑄴𑅁 𑄢𑄎 𑄥𑄧𑄣𑄳𑄅𑄧𑄟𑄧𑄚𑄬 𑄖
𑄛𑄧𑄴𑄎𑄉𑄪𑄚𑄧𑄱𑄢𑄳𑄦𑄬 𑄃𑄬 𑄚𑄨𑄘𑄨𑄇𑄧𑄙𑄊𑄚𑄨 𑄇𑄳𑄅𑄳𑄃𑄧𑄠𑄳𑄦𑄬𑅁 𑄖𑄬 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄖𑄴 𑄣𑄳𑄃 𑄘𑄨𑄉𑄬𑄣𑄳𑄠𑄬𑄴 𑄺𑄶 𑄝𑄧𑄏𑄧𑄢𑄴 𑄥𑄧𑄁 𑄢𑄎𑄧𑄖𑄴𑄧 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁 𑄖𑄢𑄴 𑄥 𑄥𑄊𑄳𑄅𑄧𑄌𑄳𑄦𑄳𑄠𑄬𑄴 𑄚𑄨𑄘𑄨 𑄇𑄧𑄙𑄖𑄳𑄦𑄴𑄪𑄚𑄴
𑄝𑄚𑄳𑄦 𑄇𑄧𑄠𑄬𑄇𑄳𑄦𑄴𑄚𑄴 𑄃𑄨𑄠𑄳𑄦𑄧𑄖𑄴 𑄖𑄧𑄟𑄢𑄳𑄦𑄬 𑄇𑄳𑄅𑄧𑄦𑄳𑄣𑄪𑄋𑄴𑅁 𑄖𑄬 𑄛𑄨𑄖𑄨𑄴𑄟𑄳𑄦𑄨𑄖𑄴 𑄝𑄳𑄃𑄬𑄇𑄴 𑄢𑄎𑄉𑄪𑄚𑄧𑄱𑄖𑄳𑄦𑄴𑄪𑄚𑄴 𑄝𑄬𑄌𑄴 𑄉𑄧𑄟𑄴 𑄢𑄎 𑄃𑄬𑄦𑄳𑄣𑄧𑅁 𑄙𑄧𑄚𑄬 𑄎𑄧𑄚𑄬 𑄉𑄳𑄠𑄬𑄚𑄬 𑄝𑄪𑄖𑄴𑄘𑄨𑄠𑄬 𑄟𑄚𑄬 𑄥𑄧𑄚𑄴𑄟𑄳𑄦𑄚𑄬
𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴 𑄖𑄢𑄴 𑄇𑄧𑄚𑄳𑄦𑄧 𑄦𑄬𑄏𑄣𑄴 𑄘𑄨𑄝𑄳𑄠𑄬𑄢𑄴 𑄚𑄬𑄭𑅁 𑄖𑄢𑄴 𑄃𑄧𑄖𑄣𑄬𑄠𑄬 𑄉𑄳𑄠𑄬𑄚𑄴𑄚𑄳𑄦𑄳𑄆 𑄝𑄨𑄎𑄳𑄠𑄬𑄢𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄃𑄬𑄇𑄳𑄦𑄴𑄚𑄴 𑄇𑄦𑄨𑄚𑄨 𑄖𑄳𑄅𑄧𑄟𑄳𑄦𑄢𑄳𑄦𑄬 𑄇𑄳𑄆 𑄘𑄧𑄱𑄋𑄴,𑄟𑄧𑄚𑄴 𑄘𑄨
𑄥𑄪𑄚𑄧𑄱-----𑅁</p>

<p>𑄃𑄬𑄇𑄴𑄙𑄨𑄚𑄴 𑄘𑄨𑄞𑄳𑄠𑄬 𑄟𑄨𑄣𑄳𑄠𑄬 𑄢𑄌𑄴𑄥𑄧𑄞𑄖𑄴 𑄦𑄏𑄨𑄣𑄴 𑄦𑄧𑄣𑄇𑄳𑄆𑄴𑅁 𑄃𑄬𑄇𑄳𑄦𑄴𑄧𑄱 𑄟𑄨𑄣𑄬𑄭 𑄢𑄎𑄢𑄳𑄦𑄬 𑄥𑄣𑄟𑄴 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄇𑄧𑄦𑄳𑄣𑄧----"𑄢𑄎𑄝𑄝𑄪! 𑄃𑄟𑄳𑄦𑄨 𑄃𑄬 𑄘𑄨𑄎𑄧𑄚𑄴 𑄃𑄬𑄇𑄳𑄦𑄴𑄚𑄴
𑄊𑄧𑄢𑄧𑄖𑄴 𑄗𑄬𑄭, 𑄟𑄭𑄪 𑄃𑄳𑄆𑄬 𑄛𑄳𑄅𑄧 𑄞𑄧𑄱 𑄜𑄪𑄘𑄧𑄱𑄚𑄢𑄴 𑄖𑄨𑄚𑄴 𑄙𑄨𑄚𑄴 𑄎𑄬𑄢𑄬 𑄟𑄧 𑄥𑄧𑄟𑄌𑄳𑄦𑄳𑄠𑄬𑄴 𑄃𑄳𑄆𑄬 𑄟𑄨𑄣𑄳𑄠𑄬𑄞𑄧𑄱𑄠𑄴 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧 𑄜𑄪𑄘𑄬𑄠𑄬𑅁 𑄉𑄬𑄣𑄬𑄴 𑄢𑄬𑄘𑄳𑄅𑄧𑄖𑄴 𑄛𑄨𑄙𑄨𑄖𑄴 𑄖𑄧𑄣𑄬 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄖
𑄛𑄳𑄅𑄧 𑄞𑄧𑄱 𑄟𑄢𑄳𑄆𑄬 𑄜𑄬𑄣𑄳𑄠𑄬𑄴𑅁 𑄢𑄬𑄘𑄳𑄅𑄧𑄖𑄴 𑄟𑄧 𑄛𑄳𑄅𑄧 𑄞𑄧𑄱𑄢𑄳𑄦𑄬 𑄘𑄪𑄖𑄴 𑄈𑄝𑄚𑄢𑄴 𑄎𑄬𑄢𑄬 𑄎𑄧𑄇𑄳𑄦𑄬𑄴 𑄉𑄳𑄅𑄧𑄞𑄨𑄚𑄴 𑄉𑄳𑄅𑄧𑄢𑄨 𑄊𑄪𑄟𑄴 𑄎𑄬𑄠𑄳𑄅𑄧𑄋𑄴,𑄥𑄧𑄇𑄳𑄦𑄬𑄴𑄚𑄬 𑄖𑄢𑄴 𑄟𑄧𑄢 𑄛𑄳𑄅𑄧 𑄞𑄧𑄱 𑄟𑄧 𑄝𑄪𑄉𑄪𑄖𑄴 𑄗𑄳𑄆
𑄘𑄨𑄚𑄳𑄆𑄬 𑄟𑄧 𑄛𑄳𑄅𑄧 𑄞𑄧𑄱 𑄖𑄬 𑄖𑄣𑄧𑄊𑄬 𑄗𑄳𑄅𑄧𑄠𑄬𑄊𑄳𑄆𑅁 𑄢𑄎𑄝𑄝𑄪! 𑄖𑄧𑄦𑄨𑄙𑄪 𑄟𑄧𑄢𑄴 𑄃𑄬𑄇𑄳𑄦𑄴𑄚𑄴 𑄇𑄳𑄅𑄧𑄏𑄳𑄅𑄧𑄣𑄨 --- 𑄟𑄧𑄢𑄴 𑄃𑄳𑄆𑄬 𑄛𑄳𑄅𑄧 𑄞𑄧𑄱 𑄛𑄬𑄙𑄪𑄋𑄴 𑄌𑄳𑄃𑄁𑅁</p>

<p>𑄟𑄨𑄣𑄳𑄠𑄬𑄞𑄧𑄱𑄢𑄴 𑄝𑄬𑄇𑄴 𑄇𑄧𑄙𑄚𑄳𑄦𑄨 𑄥𑄪𑄚𑄨𑄚𑄳𑄠𑄬𑄠𑄴 𑄎𑄪𑄘𑄧𑄱 𑄟𑄨𑄣𑄳𑄠𑄬𑄞𑄧𑄱𑄠𑄴 𑄢𑄎𑄢𑄳𑄦𑄬 𑄥𑄣𑄟𑄴 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄇𑄧𑄦𑄳𑄣𑄧 ---𑄢𑄎𑄝𑄝𑄪, 𑄖𑄬 𑄇𑄧𑄣𑄧𑄙𑄬 𑄇𑄧𑄙𑄚𑄨 𑄝𑄬𑄇𑄴𑄇𑄚𑄳𑄦𑄨 𑄟𑄨𑄏𑄳𑄠𑄬 𑄇𑄧𑄙𑅁
𑄃𑄨𑄞𑄳𑄠𑄬 𑄟𑄧 𑄛𑄳𑄅𑄧,𑄟𑄧𑄛𑄳𑄅𑄧𑄞𑄧𑄱 𑄖𑄢𑄳𑄦𑄬 𑄘𑄨 𑄚𑄧 𑄘𑄨𑄌𑄴𑅁 𑄘𑄧𑄱 𑄎𑄧𑄚𑄧𑄢𑄴 𑄇𑄧𑄙 𑄥𑄪𑄚𑄨𑄚𑄳𑄆𑄬 𑄢𑄎𑄭 𑄇𑄧𑄿𑄧 "𑄎𑄧𑄣𑄴𑄘𑄢𑄴! 𑄖𑄧 𑄇𑄨𑄢𑄨𑄌𑄴𑄌𑄚𑄴𑄙𑄳𑄆 𑄉𑄪𑄢𑄧𑄱𑄞𑄧𑄱𑄢𑄳𑄦𑄬 𑄥𑄧𑄁 𑄌𑄨𑄣𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄘𑄨𑄞𑄳𑄠𑄬
𑄟𑄨𑄣𑄳𑄠𑄬𑄢𑄳𑄦𑄬 𑄥𑄧𑄁 𑄥𑄧𑄁 𑄞𑄇𑄴 𑄉𑄳𑄅𑄧𑄢𑄳𑄦𑄨𑄘𑄬𑅁 "</p>

<p>𑄢𑄎𑄢𑄴 𑄦𑄪𑄉𑄪𑄟𑄳𑄦𑄚𑄴 𑄥𑄪𑄚𑄨𑄚𑄬𑄭 𑄛𑄧𑄖𑄳𑄦𑄴𑄧𑄟𑄴 𑄃𑄝𑄨𑄖𑄨𑄴 𑄛𑄳𑄅𑄧𑄌𑄳𑄦𑄳𑄠𑄬𑄴𑄘𑄬 𑄟𑄨𑄣𑄳𑄠𑄬𑄞𑄧𑄱𑄠𑄴 𑄈𑄪𑄎𑄨 𑄦𑄳𑄆𑄚𑄬𑄭 𑄇𑄧𑄿𑄧--- " 𑄟𑄧𑄦𑄢𑄎𑄧𑄢𑄴 𑄎𑄳𑄆𑄧𑄦𑄳𑄅𑄧𑄇𑄴 " 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄟𑄨𑄣𑄬𑄭 𑄇𑄚𑄨𑄇𑄚𑄨
𑄢𑄎𑄢𑄳𑄦𑄬 𑄗𑄬𑄋𑄧𑄖𑄴 𑄙𑄳𑄅𑄧𑄢𑄨 𑄥𑄣𑄟𑄴 𑄉𑄳𑄅𑄧𑄢𑄳𑄦𑄨 𑄇𑄧𑄿𑄧---" 𑄃𑄳𑄅𑄧 𑄟𑄧𑄦𑄢𑄌𑄴, 𑄛𑄳𑄅𑄧𑄞𑄧𑄱 𑄟𑄳𑄅𑄧𑄢𑄬𑄭 𑄜𑄬𑄣𑄬𑄭 𑄚𑄧𑄘𑄨𑄌𑄴𑅁 𑄦𑄧𑄝𑄧, 𑄃𑄬 𑄛𑄳𑄅𑄧𑄞𑄧𑄱 𑄖𑄢𑄳𑄦𑄬 𑄘𑄨𑄘𑄬𑅁" 𑄥𑄧𑄣𑄳𑄅𑄧𑄟𑄧𑄚𑄴 𑄢𑄎
𑄛𑄳𑄅𑄧𑄞𑄧𑄱 𑄟𑄢𑄬𑄭 𑄜𑄬𑄣𑄬𑄭 𑄚𑄧𑄘𑄨𑄝𑄳𑄠𑄬𑄢𑄴 𑄇𑄳𑄅𑄧𑄎𑄳𑄅𑄧𑄿𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑄙𑄬 𑄟𑄨𑄣𑄳𑄠𑄬𑄞𑄧𑄱𑄢𑄳𑄦𑄬 𑄖 𑄛𑄳𑄅𑄧𑄞𑄧𑄱 𑄚𑄨𑄝𑄬𑄖𑄳𑄠𑄬𑄴𑄠𑄴 𑄦𑄪𑄉𑄪𑄟𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑅁 𑄖 𑄛𑄳𑄅𑄧𑄞𑄧𑄱 𑄖𑄬 𑄜𑄬𑄢𑄧𑄖𑄴 𑄛𑄬𑄚𑄳𑄦𑄬𑄭 𑄢𑄎𑄢𑄳𑄦𑄬 𑄝𑄃𑄨𑄚𑄳𑄦𑄨
𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄛𑄳𑄅𑄧𑄞𑄧𑄱𑄢𑄴 𑄃𑄏𑄧𑄣𑄴 𑄟𑄞𑄧𑄱𑄠𑄴 𑄖 𑄛𑄳𑄅𑄧𑄞𑄧𑄱 𑄇𑄨𑄢𑄴𑄝𑄳𑄠𑄬 𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄖𑄢𑄴 𑄊𑄧𑄢𑄧𑄖𑄴 𑄖𑄬 𑄉𑄬𑄿𑄧𑅁 𑄃𑄳𑄃 𑄛𑄳𑄅𑄧𑄿𑄨𑄟𑄴 𑄃𑄝𑄨𑄖𑄨𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑄙𑄬 𑄟𑄨𑄣𑄳𑄠𑄬𑄞𑄧𑄱𑄢𑄳𑄦𑄬 𑄘𑄪𑄏𑄧𑄱
𑄟𑄳𑄅𑄧𑄎𑄨𑄟𑄴 𑄥𑄌𑄴𑄗𑄨 𑄘𑄨𑄿𑄧𑄱 𑄉𑄧𑄣𑄴𑄛𑄧𑄞𑄧𑄱 𑄥𑄪𑄚𑄨𑄚𑄳𑄆𑄬 𑄖𑄧𑄟𑄳𑄦𑄢𑄴 𑄦𑄧𑄣𑄬 𑄢𑄎 𑄥𑄧𑄣𑄧𑄟𑄧𑄚𑄧 𑄛𑄳𑄆𑄘𑄳𑄠𑄬𑄚𑄳𑄦𑄬 𑄃𑄢𑄳𑄦𑄧 𑄚𑄚 𑄉𑄧𑄣𑄴𑄛𑄧 𑄈𑄧𑄝𑄧𑄢𑄴 𑄛𑄬𑄞𑄢𑄴 𑄦𑄃𑄳𑄅𑄧𑄌𑄴 𑄦𑄳𑄆 𑄛𑄢𑄬𑅁 𑄃𑄬 𑄢𑄎
𑄥𑄧𑄣𑄳𑄅𑄧𑄟𑄧𑄚𑄴 𑄦𑄧𑄣𑄧𑄘𑄬, 𑄢𑄎 𑄘𑄠𑄪𑄘𑄧𑄱𑄢𑄴 𑄛𑄳𑄅𑄧𑅁 𑄖𑄢𑄴 𑄟 𑄢𑄚𑄨 𑄝𑄧𑄖𑄴𑄥𑄬𑄝𑅁 𑄖 𑄝𑄝𑄧𑄢𑄴 𑄎𑄬𑄢𑄬 𑄖𑄬 𑄢𑄌𑄴 𑄥𑄨𑄐𑄳𑄠𑄬𑄴𑄥𑄧𑄚𑄧𑄖𑄴 𑄝𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁 '𑄥𑄧𑄣𑄧𑄟𑄧𑄚𑄴 𑄚𑄟' 𑄝𑄳𑄅𑄳𑄃𑄧𑄠𑄴𑄞𑄧𑄱𑄖𑄴
𑄖𑄢𑄴 𑄉𑄧𑄘 𑄉𑄧𑄣𑄴𑄛𑄧 𑄖𑄪𑄟𑄳𑄦𑄨 𑄈𑄧𑄝𑄧𑄢𑄴 𑄛𑄬𑄞𑅁 𑄖𑄪𑄟𑄳𑄦𑄨 𑄓𑄋𑄳𑄦𑄧𑄢𑄴 𑄦𑄳𑄅𑄧𑄚𑄳𑄆𑄬 𑄉𑄳𑄃𑄨𑄴𑄇𑄴,𑄦𑄨𑄝𑄳𑄢𑄪, 𑄣𑄬𑄗𑄨𑄚𑄴 𑄃𑄨𑄁𑄢𑄬𑄎𑄨 𑄥𑄦𑄨𑄖𑄳𑄠𑄧𑄴 𑄛𑄳𑄅𑄧𑄢𑄨𑄦𑄳𑄣𑄬 𑄖 𑄛𑄳𑄆𑄘𑄳𑄠𑄬𑄚𑄳𑄦𑄬 𑄃𑄢𑄳𑄦𑄧 𑄥𑄳𑄆𑄧 𑄥𑄉𑄳𑄅𑄧𑄌𑄳𑄠𑄬𑄴
𑄈𑄧𑄝𑄧𑄢𑄴 𑄛𑄬𑄞𑅁 𑄥𑄧𑄣𑄧𑄟𑄧𑄚𑄴 𑄢𑄎𑄢𑄴 𑄃𑄧𑄊𑄘𑄧 𑄉𑄳𑄠𑄬𑄚𑄧𑄢𑄴 𑄌𑄨𑄚𑄴𑄛𑄧𑄢𑄴𑄥𑄧𑄚𑄴 𑄛𑄬𑄚𑄳𑄆𑄬 𑄇𑄧𑄚𑄳𑄦𑄧 𑄎𑄧𑄚𑄧𑄢𑄳𑄦𑄬 𑄉𑄳𑄠𑄬𑄚𑄨 𑄦𑄨𑄏𑄬𑄝𑄬 𑄝𑄃𑄨𑄚𑄳𑄦𑄨 𑄉𑄧𑄖𑄳𑄦𑄬𑄴 𑄘𑄊𑄧 𑄇𑄧𑄙 𑄣𑄢𑄴𑄌𑄢𑄴 𑄦𑄳𑄅𑄧𑄠𑄬𑄘𑄬 --𑄛
𑄜𑄎 𑄇𑄎 𑄙𑄜𑄎𑄛 𑄇𑄎 𑄖𑄦𑄳𑄣𑄖𑄊𑄖𑄠."</p>
          

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄃𑄟𑄳𑄦𑄢𑄴 𑄇𑄢𑄴 𑄚𑄨𑄘𑄨𑄇𑄧𑄙 𑄥𑄪𑄚𑄧𑄱𑄚 𑄣𑄇𑄴? 𑄈. 𑄃𑄟𑄳𑄦𑄢𑄴 𑄇𑄢𑄴 𑄚𑄨𑄘𑄨 𑄥𑄪𑄘𑄧𑄱𑄟𑄴 𑄥𑄪𑄚𑄧𑄱𑄚 𑄣𑄇𑄴 𑄚𑄳𑄃𑄧𑄠𑄴? 𑄉.
𑄇𑄧𑄚𑄴 𑄚𑄨𑄘𑄨𑄇𑄧𑄙𑄊𑄚𑄨 𑄃𑄟𑄳𑄦 𑄟𑄙𑄖𑄴 𑄢𑄌𑄴 𑄑𑄪𑄉𑄧𑄱 𑄥𑄚𑄴? 𑄊. 𑄇𑄢𑄴 𑄃𑄪𑄖𑄴𑄌𑄧𑄱𑄚𑄨 𑄃𑄟𑄳𑄦𑄢𑄴 𑄙𑄧𑄢𑄚𑄳𑄦 𑄣𑄇𑄴 𑄚𑄳𑄃𑄧𑄠𑄴? 𑄋. 𑄇𑄬𑄎𑄚𑄳𑄦𑄳𑄠𑄬𑄴 𑄙𑄧𑄚𑄴 𑄛𑄬𑄙𑄧 𑄉𑄬𑄬𑄿 𑄏𑄘𑄨 𑄟𑄧𑄢𑄧𑄚𑄴 𑄦𑄳𑄆𑄧
? 𑄌. 𑄛𑄝𑄨𑄉𑄪𑄚𑄳𑄦𑄧𑄱𑄢𑄴 𑄗𑄬𑄋𑄚𑄨 𑄇𑄟𑄳𑄅𑄧𑄇𑄳𑄦𑄳𑄠𑄬𑄴 𑄘𑄪𑄟𑄪𑄢𑄳𑄠𑄬? 𑄍. 𑄛𑄧𑄢𑄴𑄟 𑄟𑄨𑄣𑄳𑄠𑄬𑄉𑄪𑄚𑄳𑄦𑄧𑄱𑄢𑄴 𑄝𑄨𑄎𑄬𑄢𑄳𑄦𑄚𑄴 𑄖𑄧𑄢𑄴𑄟𑄧𑄘𑄬 𑄗𑄨𑄇𑄴 𑄦𑄳𑄅𑄧𑄠𑄬 𑄚𑄬 𑄚𑄳𑄃𑄧 𑄦𑄳𑄆𑄧?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄖𑄴 𑄖𑄭𑄪 𑄖𑄧 𑄝𑄝𑄧𑄢𑄴 ----- 𑄟𑄚𑄨𑄚𑄳𑄠𑄬𑄠𑄴 𑄌𑄳𑄅𑄧𑄣𑄨𑄌𑄴𑅁 𑄈. 𑄖𑄢𑄳𑄦 ----- 𑄉𑄳𑄅𑄧𑄢𑄨𑄝𑄳𑄠𑄬𑄖𑄳𑄦𑄳𑄠𑄬𑄴𑄠𑄴 𑄙𑄝
𑄝𑄬𑄢𑄚𑄴𑅁 𑄉. 𑄟𑄨𑄣𑄳𑄠𑄬𑄞𑄧𑄱𑄢𑄳𑄦𑄬 𑄘𑄪𑄏𑄧𑄱 𑄟𑄳𑄅𑄧𑄎𑄨𑄟𑄴------𑅁 𑄊. ----- 𑄘𑄪𑄏𑄧𑄱 𑄟𑄳𑄅𑄧𑄎𑄨𑄟𑄴 𑄥𑄌𑄴𑄗𑄨 𑄘𑄨𑄿𑄧𑄱𑅁 𑄋. 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄢𑄴 𑄟𑄧𑄦𑄢𑄎 ------𑅁
𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄝𑄝𑄧𑄢𑄴 𑄦𑄪𑄊𑄪𑄟𑄴 𑄟𑄚𑄨𑄚𑄳𑄠𑄬𑄠𑄴 𑄌𑄧𑄣𑄚 𑄘𑄧𑄢𑄴𑄉𑄢𑄴𑅁 𑄈. 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄖𑄴 𑄟𑄧𑄦𑄢𑄎 𑄇𑄪𑄣𑄧𑄱𑄟𑄧𑄚𑄴 𑄃𑄬𑄦𑄳𑄣𑄧𑅁 𑄉. 𑄃𑄬𑄇𑄴𑄙𑄨𑄚𑄴 𑄘𑄨𑄞𑄳𑄠𑄬 𑄟𑄨𑄣𑄳𑄠𑄬
𑄥𑄧𑄣𑄧𑄟𑄧𑄚𑄧 𑄢𑄌𑄴𑄥𑄧𑄞𑄖𑄴 𑄦𑄏𑄨𑄣𑄴 𑄦𑄧𑄣𑄇𑄳𑄆𑄴𑅁 𑄊. 𑄢𑄎 𑄥𑄧𑄣𑄳𑄅𑄧𑄟𑄧𑄚𑄴 𑄦𑄧𑄣𑄧𑄘𑄬 𑄢𑄎 𑄘𑄠𑄪𑄘𑄧𑄱𑄢𑄴 𑄛𑄳𑄅𑄧𑅁 𑄋. 𑄢𑄎 𑄥𑄧𑄣𑄳𑄅𑄧𑄟𑄧𑄚𑄧𑄢𑄴 𑄟 𑄚𑄋𑄴 𑄃𑄬𑄦𑄳𑄣𑄧 𑄢𑄚𑄩 𑄣𑄧𑄖𑄴𑄥𑄬𑄝𑅁 𑄺.
𑄇𑄧𑄙 𑄎𑄧𑄢𑄧: 𑄢𑄌𑄴𑄑𑄪𑄇𑄴, 𑄎𑄧𑄙𑄖𑄳𑄦𑄴𑄪𑄚𑄴, 𑄝𑄪𑄉𑄪𑄖𑄴, 𑄣𑄢𑄴𑄌𑄢𑄴, 𑄛𑄳𑄆𑄘𑄳𑄠𑄬𑄚𑄳𑄦𑄬𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄚𑄨𑄘𑄨𑄇𑄧𑄙 = 𑄥𑄨𑄊𑄳𑄅𑄧𑄚𑄳𑄠𑄬𑄴 𑄇𑄧𑄙𑅁 𑄢𑄌𑄴𑄖𑄪𑄇𑄴 = 𑄢𑄎𑄢𑄴 𑄖𑄳𑄅𑄧𑄇𑄳𑄠𑄬𑄴
𑅁 𑄃𑄪𑄌𑄧𑄴𑄱𑄚𑄨 = 𑄉𑄁𑄧 𑄖𑄪𑄦𑄳𑄣𑄨𑄘𑄬𑄚𑅁 𑄃𑄝𑄨𑄖𑄨𑄴 = 𑄚𑄣𑄨𑄌𑄴𑅁 𑄣𑄪𑄘𑄧𑄱𑄟𑄣𑄴 = 𑄓𑄉𑄬𑄘𑄨𑄟𑄣𑄴𑅁 𑄃𑄬𑄏𑄣𑄴 = 𑄃𑄪𑄘𑄦𑄧𑄢𑄧𑄚𑄴𑅁 𑄇𑄨𑄢𑄴𑄝𑄳𑄠𑄬 = 𑄟𑄬𑄠𑄬𑅁 𑄇𑄨𑄢𑄨𑄌𑄴 = 𑄙𑄟𑅁 𑄟𑄧𑄦𑄢𑄎
= 𑄓𑄋𑄳𑄦𑄧𑄢𑄴 𑄢𑄎𑅁 𑄥𑄪𑄘𑄧𑄱𑄟𑄴 = 𑄚𑄨𑄠𑄳𑄅𑄧𑄟𑄴𑄚𑄨𑄘𑄨𑅁 𑄎𑄧𑄣𑄴𑄘𑄢𑄴 = 𑄝𑄳𑄅𑄧𑄣𑄨𑄘𑄨𑄠𑄬𑅁</p>

<h2>𑄝𑄨𑄢𑄴 𑄥𑄬𑄚𑄛𑄳𑄅𑄧𑄖𑄨 𑄢𑄙𑄟𑄳𑄃𑄧𑄚𑄴</h2>
<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴𑅁 𑄈𑄣𑄨𑄇𑄴 𑄥𑄬𑄇𑄳𑄦𑄬𑄴 𑄘𑄨𑄚𑄧𑄱𑄖𑄴 𑄥𑄝 𑄛𑄪𑄙𑄨 𑄚𑄧 𑄗𑄚𑄭 𑄥𑄬 𑄘𑄨𑄚𑄧𑄱𑄢𑄴 𑄟𑄚𑄪𑄪𑄌𑄳𑄦𑄴𑄪𑄚𑄬 𑄝𑄨𑄎𑄳𑄅𑄧𑄇𑄴 𑄖𑄚𑄨 𑄖𑄪𑄿𑄨
𑄙𑄳𑄅𑄧𑄢𑄨 𑄢𑄉𑄬𑄞𑄢𑄴 𑄎𑄪 𑄚𑄳𑄃𑄧𑄛𑄳𑄃𑄚𑄴𑅁 𑄥𑄬𑄚𑄬 𑄦𑄨𑄇𑄨𑄴𑄚𑄳𑄦𑄳𑄠𑄬 𑄥𑄬𑄭 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴 𑄇𑄪𑄙𑄪 𑄃𑄳𑄃 𑄇𑄪𑄚𑄴𑄙𑄨 𑄃𑄟𑄳𑄦𑄨 𑄇𑄨𑄠𑄳𑄅𑄧𑄠𑄴 𑄉𑄧𑄟𑄬 𑄖𑄧𑄖𑄴𑄧 𑄖𑄣𑄝𑄨 𑄉𑄳𑄅𑄧𑄢𑄨𑄚𑄬𑄭𑄠𑄳𑄅𑄧 𑄃𑄪𑄙𑄨𑄌𑄴 𑄚𑄧 𑄛𑄳𑄃𑄬𑄠𑄴𑅁
𑄟𑄖𑄴𑄧𑄢𑄴 𑄥𑄬𑄭 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄧𑄢𑄴 𑄇𑄧𑄙 𑄝𑄨𑄎𑄳𑄅𑄧𑄉𑄧𑄖𑄴 𑄥𑄧𑄛𑄴𑄪𑄢𑄧𑄱 𑄉𑄳𑄅𑄧𑄢𑄳𑄦𑄨 𑄚𑄧 𑄗𑄬𑄣𑄬𑄠𑄳𑄅𑄧 𑄃𑄟𑄳𑄦𑄨 𑄇𑄨𑄏𑄪 𑄇𑄏𑄪 𑄃𑄪𑄘𑄧𑄱 𑄛𑄳𑄃𑄬𑄭 𑄌𑄋𑄴𑄟𑄳𑄦𑄢𑄴 𑄉𑄳𑄆𑄬𑄋𑄴𑄈𑄪𑄣𑄨 𑄊𑄪𑄚𑄧𑄖𑄳𑄦𑄴𑄪𑄚𑄴𑅁 𑄇𑄧𑄙𑄧𑄉𑄬𑄦𑄳𑄣𑄬
𑄉𑄳𑄆𑄬𑄋𑄴𑄈𑄪𑄣𑄨𑄊𑄪𑄚𑄴 𑄦𑄧𑄣𑄇𑄴 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄝𑄨𑄎𑄧𑄱𑄇𑄴 𑄃𑄳𑄃 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 (𑄥𑄈𑄨𑄖𑄳𑄠𑄴𑄧𑄢𑄴) 𑄢𑄇𑄳𑄅𑄴𑄧𑄦𑄳𑄣𑄨𑅁 𑄇𑄨𑄖𑄳𑄦𑄳𑄠𑄬𑄴𑄠𑄴 𑄖𑄢𑄳𑄃𑄭 𑄥𑄬𑄭 𑄉𑄳𑄆𑄬𑄋𑄴𑄈𑄪𑄣𑄨 𑄉𑄨𑄘𑄧𑄱𑄢𑄴 𑄃𑄣𑄳𑄠𑄬𑄴𑄉𑄬 𑄌𑄋𑄴𑄟𑄳𑄦
𑄇𑄧𑄙𑄢𑄴 𑄛𑄪𑄢𑄧𑄱𑄚𑄨 𑄟𑄖𑄴, 𑄉𑄨𑄘𑄧𑄱𑄢𑄴 𑄇𑄬𑄣, 𑄝𑄨𑄎𑄳𑄅𑄧𑄉𑄧𑄢𑄴 𑄛𑄿 𑄙𑄳𑄅𑄧𑄢𑄨 𑄢𑄊𑄬𑄠𑄳𑄅𑄧𑄚𑄴𑅁 𑄖𑄪𑄟𑄳𑄦𑄨 𑄈𑄧𑄝𑄧𑄢𑄴 𑄛𑄳𑄃𑄧 𑄟𑄳𑄃𑄧𑄱𑄠𑄴 𑄟𑄳𑄃𑄧𑄱𑄠𑄴 𑄥𑄪𑄚𑄨 𑄛𑄳𑄃𑄭 ----- 𑄃𑄘𑄨𑄥𑄳𑄢𑄨𑄪𑄌𑄴𑄖𑄨 𑄛𑄿,
𑄣𑄳𑄅𑄧𑄇𑄳𑄦𑄨𑄴 𑄛𑄿, 𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿 𑄃𑄳𑄃 𑄌𑄘𑄨𑄉𑄁 𑄥𑄢 𑄛𑄿𑅁 𑄇𑄨𑄚𑄴𑄘𑄪 𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿𑄞𑄧𑄱𑄢𑄳𑄦𑄬 𑄃𑄢𑄳𑄦𑄧 𑄚𑄚 𑄙𑄬𑄣 𑄛𑄿𑄭 𑄞𑄇𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄧𑄴𑄚𑄴𑅁
𑄊𑄨𑄣𑄳𑄠𑄬 𑄛𑄢 𑄛𑄿, 𑄚𑄇𑄴𑄥𑄧 𑄜𑄪𑄣𑄴 𑄛𑄢 𑄛𑄿, 𑄢𑄚𑄳𑄠𑄬𑄴 𑄝𑄬𑄢 𑄛𑄿, 𑄢𑄚𑄨 𑄈𑄧𑄱 𑄛𑄿, 𑄎𑄪𑄟𑄴 𑄇𑄝 𑄛𑄿, 𑄢𑄧𑄘𑄧𑄁𑄍𑄧 𑄛𑄢 𑄛𑄿𑅁 𑄃𑄬𑄭 𑄛𑄿𑄊𑄪𑄚𑄧𑄱𑄖𑄳𑄦𑄴𑄪𑄚𑄴 𑄌𑄘𑄨𑄉𑄁 𑄥𑄢
𑄛𑄿𑄞𑄧𑄱 𑄦𑄧𑄣𑄧 𑄢𑄙𑄟𑄧𑄚𑄳𑄦𑄧𑄢𑄴 𑄝𑄨𑄢𑄧𑄱 𑄢𑄧𑄎𑄧𑄢𑄴 𑄇𑄧𑄙 𑄃𑄳𑄃 𑄖𑄢𑄴 𑄎𑄨𑄁𑄇𑄚𑄨𑄢𑄴 𑄟𑄬𑄠𑄬 𑄝𑄚𑄬 𑄥𑄧𑄁𑄥𑄢𑄴 𑄃𑄣𑄟𑄧𑄖𑄴 𑄿𑄪𑄋𑄨𑄞𑄢𑄴 𑄃𑄉𑄧𑄢𑄴 𑄖 𑄉𑄝𑄪𑄌𑄳𑄦𑄳𑄠𑄬𑄴 𑄎𑄨𑄁𑄇𑄚𑄨𑄢𑄴 𑄣𑄁𑄋𑄳𑄠𑄬𑄴 𑄟𑄬𑄠𑄬𑄢𑄴 𑄛𑄿 𑄦𑄧𑄣𑄧
𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿𑅁 𑄃𑄬𑄭 𑄘𑄨𑄞𑄳𑄠𑄬 𑄛 𑄌𑄋𑄴𑄟𑄳𑄦 𑄌𑄧𑄚𑄴𑄘𑄧𑄴𑄖𑄴 𑄎𑄧𑄘𑄬𑄛𑄧𑄘𑄬 𑄚𑄋𑄴𑄎𑄘𑅁</p>

<p>𑄎𑄪𑄚𑄨𑄠𑄳𑄅𑄧 𑄃𑄟𑄳𑄦𑄨 𑄈𑄧𑄝𑄧𑄢𑄴 𑄚𑄧 𑄛𑄳𑄃𑄬𑄭 𑄌𑄋𑄴𑄟𑄳𑄦𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄇𑄪𑄙𑄪 𑄝𑄳𑄃 𑄇𑄪𑄚𑄴𑄙𑄨𑅁 𑄟𑄖𑄧𑄴𑄢𑄴 𑄎𑄳𑄃𑄬 𑄈𑄧𑄝𑄧𑄢𑄴 𑄛𑄳𑄃𑄬𑄭 𑄥𑄬𑄭 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄧𑄢𑄴 𑄢𑄎 𑄃𑄬𑄿𑄧 𑄝𑄨𑄎𑄧𑄠𑄴𑄉𑄨𑄢𑄨𑅁
𑄢𑄙𑄟𑄧𑄚𑄳𑄦𑄬 𑄃𑄬𑄿𑄧 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄥𑄬𑄚𑄛𑄳𑄅𑄧𑄖𑄨𑅁 𑄢𑄙𑄟𑄧𑄚𑄳𑄦𑄧𑄢𑄴 𑄉𑄧𑄢𑄳𑄦𑄧𑄚𑄴 𑄃𑄬𑄿𑄧 𑄥𑄚𑄬 𑄥𑄨𑄇𑄳𑄦𑄳𑄠𑄬𑄴𑄠𑄴 𑄘𑄳𑄅𑄧𑄣𑄴𑅁 𑄛𑄝𑄬𑄚𑄬𑄿 𑄉𑄭𑄉𑄧𑄘𑄧𑄢𑄬, 𑄝𑄳𑄅𑄧𑄣𑄨 𑄟𑄧𑄚𑄴𑄔𑄧, 𑄛𑄏𑄖𑄴 𑄛𑄪𑄢𑄧𑄱
𑄟𑄚𑄦𑄌𑄴𑅁 𑄥𑄬𑄝𑄢𑄳𑄦𑄠𑄳𑄅𑄧 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬𑄠𑄴 𑄇𑄖𑄴𑅁 𑄖𑄢𑄴 𑄝𑄝𑄧 𑄚𑄋𑄴 𑄎𑄧𑄠𑄴 𑄟𑄧𑄁𑄉𑄧𑄣𑄴 𑄃𑄳𑄃 𑄟𑄢𑄴 𑄚𑄋𑄴 𑄟𑄬𑄚𑄧𑄉𑅁 𑄎𑄧𑄠𑄴 𑄟𑄧𑄁𑄉𑄧𑄣𑄴 𑄃𑄳𑄃 𑄟𑄬𑄚𑄧𑄉 𑄖𑄢𑄳𑄦 𑄙𑄧𑄚𑄴𑄛𑄘
𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄢𑄙𑄟𑄳𑄃𑄧𑄚𑄬 𑄊𑄧𑄢𑄴 𑄙𑄳𑄅𑄧𑄌𑄳𑄠𑄬𑄴 𑄖𑄢𑄴 𑄎𑄨𑄁𑄇𑄚𑄨𑄢𑄴 𑄥𑄧𑄟𑄢𑄨 𑄙𑄧𑄚𑄴𑄛𑄪𑄘𑄨 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄧𑄱 𑄟𑄨𑄣𑄳𑄠𑄬𑄣𑄳𑄆𑅁 𑄖𑄢𑄳𑄦𑄢𑄴 𑄃𑄬𑄇𑄳𑄦𑄴𑄧𑄱 𑄛𑄧𑄱 𑄦𑄳𑄅𑄧𑄠𑄬, 𑄥𑄨𑄞𑄳𑄠𑄬𑄢𑄴 𑄚𑄋𑄴 𑄢𑄊𑄬𑄭
𑄘𑄧𑄱𑄚𑄴 𑄥𑄢𑄙𑄧𑄚𑄴𑅁 𑄥𑄢𑄙𑄧𑄚𑄬 𑄎𑄬𑄇𑄳𑄦𑄬𑄴𑄚𑄴 𑄟 𑄛𑄬𑄘𑄧𑄖𑄴 𑄃𑄬𑄿𑄧 𑄥𑄬𑄇𑄳𑄦𑄬𑄴𑄚𑄴 𑄢𑄙𑄟𑄧𑄚𑄳𑄦𑄬 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄎𑄬𑄭 𑄛𑄳𑄃𑄬𑄠𑄳𑄦𑄬𑅁 𑄥𑄬𑄇𑄳𑄦𑄬𑄴 𑄘𑄨𑄚𑄧𑄱𑄢𑄴 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄇𑄖𑄴 𑄃𑄬𑄿𑄧 𑄃𑄎𑄪
𑄌𑄧𑄿𑄝𑄛𑄴𑅁 𑄎𑄪𑄖𑄴𑄙𑄧𑄱𑄖𑄴 𑄎𑄬𑄝𑄢𑄴 𑄃𑄉𑄬𑄙𑄨 𑄢𑄙𑄟𑄧𑄚𑄳𑄦𑄬 𑄌𑄧𑄿𑄝𑄝𑄧𑄖𑄳𑄦𑄴𑄪𑄚𑄴 𑄥𑄨𑄇𑄳𑄠𑄬𑄴 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄖𑄳𑄅𑄧𑄛𑄴𑄝𑄳𑄅𑄧𑄢𑄨,𑄃𑄳𑄃 𑄝𑄨𑄢𑄳𑄅𑄧𑄢𑄴 𑄛𑄳𑄅𑄧𑄢𑄬𑄇𑄳𑄦𑄳𑄠𑄬𑄴 𑄙𑄧𑄚𑄴𑄛𑄪𑄘𑄨𑄢𑄬𑄬 𑄘𑄬𑄊𑄬𑄭 𑄛𑄳𑄃𑄬𑄠𑄳𑄦𑄬𑅁
𑄝𑄢𑄳𑄦𑄧 𑄦𑄘𑄧𑄟𑄙𑄖𑄳𑄦𑄴𑄪𑄚𑄴 𑄛𑄳𑄆𑄠𑄳𑄅𑄧 𑄥𑄬𑄢𑄬 𑄥𑄬𑄢𑄬 𑄏𑄟𑄴 𑄘𑄬𑄚𑅁 𑄥𑄬𑄣𑄧 𑄟𑄙𑄭 𑄟𑄙𑄭 𑄈𑄪𑄌𑄴 𑄘𑄨𑄘𑄨 𑄝𑄬𑄢𑄚 𑄃𑄳𑄃 𑄚𑄚 𑄝𑄝𑄳𑄅𑄧𑄖𑄳𑄠𑄬𑄴 𑄎𑄪𑄖𑄴𑄙𑄧𑄱𑄢𑄴 𑄥𑄳𑄆𑄘𑄳𑄠𑄬𑄚𑄴 𑄘𑄬𑄊𑄬𑄚𑄳𑄦𑄬𑄭 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧
𑄥𑄳𑄠𑄧𑄁𑄥𑄟 𑄙𑄝𑄬𑄭 𑄘𑄨 𑄢𑄙𑄟𑄧𑄚𑄳𑄦𑄬 𑄥𑄖𑄴𑄥𑄧𑄟𑄳𑄦𑄪 𑄥𑄳𑄅𑄧𑄐𑄳𑄠𑄴𑄧 𑄣𑄳𑄅𑄧𑄚𑄳𑄦𑄬𑄭 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄣𑄟𑄳𑄦𑄳𑄠𑄬𑄴𑅁 𑄖𑄬 𑄎𑄬𑄇𑄳𑄦𑄬𑄴𑄚𑄴 𑄢𑄧𑄚𑄧 𑄈𑄧𑄣𑄖𑄴 𑄣𑄟𑄳𑄦𑄳𑄠𑄬𑄴 𑄥𑄬𑄇𑄳𑄦𑄬𑄴𑄚𑄴 𑄥𑄬𑄭 𑄎𑄪𑄖𑄴𑄙𑄧𑄱𑄢𑄴 𑄎𑄳𑄆𑄧 𑄈𑄧𑄝𑄧𑄢𑄴
𑄖𑄢𑄴 𑄝𑄖𑄴𑄧𑄱 𑄛𑄬𑄇𑄳𑄦𑄳𑄆𑄴𑄧𑄱 𑄙𑄧𑄚𑄴𑄛𑄪𑄘𑄨 𑄥𑄨𑄙𑄪 𑄿𑄪𑄋𑄬𑄭 𑄘𑄳𑄠𑄬𑄊𑄨𑅁 𑄎𑄪𑄖𑄴𑄙𑄧𑄱𑄖𑄴 𑄚𑄚 𑄢𑄬𑄌𑄴𑄎𑄳𑄠𑄧 𑄎𑄳𑄆𑄧 𑄉𑄳𑄅𑄧𑄢𑄨𑄚𑄳𑄦𑄬𑄭 𑄝𑄢𑄳𑄦𑄧 𑄝𑄧𑄏𑄧𑄢𑄴 𑄎𑄬𑄢𑄬 𑄢𑄙𑄟𑄧𑄚𑄬 𑄎𑄪𑄖𑄴𑄙𑄧𑄱𑄢𑄴 𑄎𑄳𑄆𑄧 𑄚𑄨𑄎𑄬𑄚𑄳𑄦𑄨 𑄦𑄘𑄧𑄖𑄴 𑄣𑄳𑄆
𑄊𑄧𑄢𑄧𑄖𑄴 𑄿𑄬𑄪𑄋𑄳𑄠𑄴𑄊𑄨𑅁 𑄖𑄬 𑄎𑄬𑄇𑄳𑄦𑄬𑄴𑄚𑄴 𑄊𑄧𑄢𑄧𑄖𑄴 𑄿𑄪𑄋𑄳𑄠𑄬𑄴𑄊𑄨 𑄥𑄬𑄇𑄳𑄦𑄬𑄴𑄚𑄴 𑄥𑄢𑄙𑄧𑄧𑄚𑄬 𑄖 𑄥𑄧𑄟𑄌𑄳𑄦𑄳𑄠𑄬𑄴𑄣𑄳𑄆 𑄊𑄧𑄢𑄧 𑄃𑄪𑄘𑄧𑄱𑄚𑄳𑄦𑄧𑄖𑄴 𑄈𑄢 𑄈𑄧𑄢𑄴𑅁 𑄛𑄧𑄖𑄴𑄧𑄟𑄳𑄦𑄧𑄖𑄴 𑄢𑄙𑄟𑄳𑄃𑄧𑄚𑄴 𑄘𑄊𑄨 𑄝𑄝𑄬 𑄛𑄪𑄘𑄳𑄠𑄬
𑄌𑄨𑄚𑄳𑄠𑄬𑄌𑄨𑄚𑄳𑄦𑄨 𑄚𑄧 𑄦𑄳𑄆𑄚𑄳𑄠𑄬𑄠𑄴 𑄙𑄧𑄚𑄴𑄛𑄪𑄘𑄨 𑄝𑄛𑄴𑄪𑄘𑄧𑄱𑄢𑄳𑄦𑄬 𑄌𑄨𑄚𑄴𑄛𑄧𑄢𑄴𑄌𑄧𑄚𑄴 𑄉𑄳𑄅𑄧𑄢𑄳𑄦𑄬𑄭 𑄘𑄨𑄿𑄧𑄱𑅁 𑄖𑄳𑄃𑄬 𑄥𑄢𑄙𑄧𑄚𑄬 𑄖 𑄝𑄛𑄴 𑄢𑄙𑄟𑄧𑄚𑄳𑄦𑄧𑄢𑄳𑄦𑄬 𑄗𑄬𑄋𑄧𑄖𑄴 𑄙𑄳𑄅𑄧𑄢𑄨 𑄥𑄣𑄟𑄴 𑄉𑄳𑄅𑄧𑄢𑄳𑄦𑄨 𑄎𑄨𑄁𑄇𑄚𑄨𑄢𑄴
𑄛𑄧𑄖𑄳𑄦𑄧𑄴𑄟𑄴 𑄝𑄛𑄴𑄪𑄘𑄧𑄱𑄢𑄴 𑄇𑄳𑄅𑄧𑄌𑄴 𑄛𑄚𑄳𑄦𑄢𑄴 𑄇𑄨𑄘𑄨𑄢𑄳𑄦𑄨𑄋𑄴 𑄛𑄢𑄴𑄏𑄢𑄴 𑄉𑄧𑄢𑄨𑄿𑄇𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨 𑄉𑄧𑄢 𑄘𑄬𑄏𑄧𑄢𑄴 𑄚𑄋𑄴 𑄇𑄨? 𑄈. 𑄛𑄪𑄢𑄧𑄱𑄚𑄨 𑄟𑄚𑄳𑄦𑄪𑄌𑄳𑄦𑄴𑄪𑄚𑄳𑄠𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄝𑄨𑄎𑄧𑄱𑄇𑄴 𑄙𑄳𑄅𑄧𑄢𑄨 𑄢𑄉𑄬𑄞𑄢𑄴
𑄎𑄪 𑄚𑄳𑄃𑄧𑄛𑄳𑄃𑄚𑄴? 𑄉. 𑄉𑄭𑄋𑄴𑄈𑄪𑄣𑄨 𑄇𑄧𑄙𑄬 𑄇𑄨 𑄝𑄪𑄏𑄧𑄱? 𑄊. 𑄉𑄬𑄭𑄋𑄴𑄈𑄪𑄣𑄨𑄊𑄪𑄚𑄧𑄱𑄢𑄳𑄦𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄝𑄨𑄎𑄧𑄱𑄇𑄴 𑄃𑄳𑄃 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄢𑄇𑄳𑄅𑄧𑄴𑄿𑄨 𑄇𑄧𑄲 𑄦𑄳𑄅𑄧𑄠𑄳𑄦𑄬? 𑄋. 𑄉𑄬𑄭𑄋𑄴𑄈𑄪𑄣𑄨𑄢𑄴 𑄇𑄧𑄚𑄴
𑄛𑄿𑄊𑄪𑄚𑄴 𑄝𑄬𑄉𑄧𑄖𑄳𑄦𑄴𑄪𑄚𑄴 𑄝𑄬𑄌𑄴 𑄌𑄋𑄴𑄟𑄳𑄦 𑄌𑄧𑄚𑄴𑄘𑄧𑄴𑄖𑄴 𑄚𑄋𑄴 𑄎𑄘? 𑄌. 𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿𑄞𑄧𑄱𑄢𑄴 𑄇𑄳𑄆𑄞𑄧𑄱 𑄔𑄬𑄣 𑄛𑄿 𑄃𑄊𑄧𑄚𑄴? 𑄥𑄨𑄉𑄪𑄚𑄳𑄦𑄧𑄱𑄢𑄴 𑄚𑄋𑄴 𑄣𑄬𑄊𑄧𑅁 𑄍.
𑄢𑄙𑄟𑄧𑄚𑄳𑄦𑄧𑄢𑄴 𑄝𑄛𑄴 𑄃𑄳𑄃 𑄟 𑄚𑄋𑄴 𑄇𑄨 𑄇𑄨? 𑄎. 𑄥𑄢𑄙𑄧𑄚𑄬 𑄇𑄢𑄴 𑄛𑄳𑄅𑄧? 𑄏. 𑄢𑄙𑄟𑄧𑄚𑄳𑄦𑄧𑄢𑄳𑄦𑄬 𑄇𑄧𑄚𑄳𑄦𑄴 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬 𑄥𑄨𑄊𑄬𑄠𑄳𑄦𑄬? 𑄐. 𑄎𑄳𑄆𑄧𑄟𑄧𑄁𑄉𑄧𑄣𑄴 𑄃𑄳𑄃 𑄟𑄬𑄚𑄧𑄉 𑄇𑄧𑄚𑄴
𑄃𑄘𑄟𑄧𑄖𑄴 𑄃𑄬𑄿𑄇𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 -------𑅁 𑄈. 𑄇𑄧𑄘𑄧𑄉𑄬𑄦𑄳𑄣𑄬 𑄉𑄬𑄭𑄋𑄴𑄈𑄪𑄣𑄨𑄊𑄪𑄚𑄴 𑄦𑄧𑄣𑄇𑄴
𑄌𑄋𑄴𑄟𑄳𑄦 𑄎𑄘𑄧𑄢𑄴 𑄝𑄨𑄎𑄳𑄅𑄧𑄇𑄴 𑄃𑄳𑄃 ----- 𑄢𑄇𑄳𑄅𑄴𑄧𑄦𑄳𑄣𑄨𑅁 𑄉. 𑄎𑄪𑄚𑄨𑄠𑄳𑄅𑄧 𑄃𑄟𑄳𑄦𑄨 𑄈𑄧𑄝𑄧𑄢𑄴 𑄚𑄧 𑄛𑄳𑄃𑄬𑄭 𑄌𑄋𑄴𑄟𑄳𑄦𑄢𑄴 ----- 𑄘𑄬𑄌𑄴 𑄇𑄪𑄙𑄪 𑄝𑄳𑄃 𑄇𑄪𑄚𑄴𑄙𑄨𑅁 𑄊. 𑄢𑄙𑄟𑄧𑄚𑄬
𑄊𑄧𑄢𑄴 𑄙𑄳𑄅𑄧𑄌𑄳𑄠𑄬𑄴 𑄖𑄢𑄴 𑄎𑄨𑄁𑄇𑄚𑄨𑄢𑄴 𑄥𑄧𑄟𑄢𑄨 ---- 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄧𑄱 𑄟𑄨𑄣𑄬𑄣𑄳𑄆𑅁 𑄋. ------- 𑄎𑄬𑄇𑄳𑄦𑄬𑄴𑄚𑄴 𑄟 𑄛𑄬𑄘𑄧𑄖𑄴 𑄃𑄬𑄿𑄧 𑄥𑄬𑄇𑄳𑄦𑄬𑄴𑄚𑄴 𑄢𑄙𑄟𑄧𑄚𑄬 -----
𑄎𑄪𑄖𑄴𑄙𑄧𑄱𑄖𑄴 𑄎𑄬𑄭 𑄛𑄳𑄃𑄬𑄠𑄳𑄦𑄬𑅁 𑄌. 𑄥𑄬𑄣𑄧 𑄟𑄙𑄭 𑄟𑄙𑄭 𑄈𑄪𑄌𑄴 𑄘𑄨𑄘𑄨 𑄝𑄬𑄢𑄚 𑄃𑄳𑄃 𑄚𑄚 𑄝𑄝𑄧𑄖𑄳𑄠𑄬𑄴 𑄎𑄪𑄖𑄴𑄙𑄧𑄱𑄢𑄴 ------ 𑄘𑄬𑄬𑄊𑄬𑄚𑄳𑄦𑄬𑄭 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧 𑄥𑄳𑄠𑄧𑄁𑄥𑄟 𑄛𑄪𑄢𑄬𑄭 𑄘𑄨𑄿𑄧𑄱𑅁
𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴𑅁 𑄈. 𑄇𑄧𑄘𑄧𑄉𑄬𑄦𑄳𑄣𑄬 𑄉𑄬𑄭𑄋𑄴𑄈𑄪𑄣𑄨𑄊𑄪𑄚𑄴 𑄦𑄧𑄣𑄇𑄴 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄝𑄨𑄎𑄳𑄅𑄧𑄇𑄴
𑄃𑄳𑄃 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄢𑄇𑄳𑄅𑄴𑄧𑄦𑄳𑄣𑄨𑅁 𑄉. 𑄌𑄋𑄴𑄟𑄳𑄦𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄝𑄨𑄎𑄧𑄠𑄴 𑄚𑄧𑄉𑄧𑄢𑄴𑅁 𑄊. 𑄢𑄙𑄟𑄧𑄚𑄳𑄦𑄬 𑄃𑄬𑄿𑄧 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄟𑄳𑄅𑄧𑄚𑄴𑄖𑄨𑄴𑅁 𑄋.
𑄢𑄙𑄟𑄧𑄚𑄳𑄦𑄧𑄢𑄴 𑄛𑄳𑄅𑄧𑄞𑄧𑄱 𑄚𑄋𑄳𑄦𑄚𑄴 𑄃𑄬𑄦𑄳𑄣𑄧 𑄥𑄢𑄙𑄧𑄚𑄴𑅁 𑄺. 𑄇𑄧𑄙 𑄎𑄧𑄢𑄧: 𑄉𑄬𑄭𑄋𑄴𑄈𑄪𑄣𑄨, 𑄃𑄪𑄘𑄧𑄱𑄚𑄳𑄦𑄧𑄖𑄴, 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬, 𑄉𑄭𑄉𑄧𑄘𑄧𑄢𑄬, 𑄖𑄳𑄅𑄧𑄛𑄴𑄝𑄳𑄅𑄧𑄢𑄨𑅁 𑄻. 𑄟𑄘𑄧𑄟𑄳𑄦𑄬𑄖𑄴:
𑄝𑄨𑄎𑄧𑄱𑄇𑄴 = 𑄃𑄨𑄖𑄨𑄦𑄌𑄴𑅁 𑄃𑄘𑄨𑄉𑄧𑄢 = 𑄟𑄪𑄣𑄴𑄙𑄪𑄏𑄧𑄱𑅁 𑄥𑄖𑄴𑄥𑄧𑄟𑄳𑄦𑄪 = 𑄥𑄖𑄴 𑄦𑄎𑄢𑄴𑅁 𑄛𑄳𑄆 = 𑄉𑄧𑄟𑄴𑅁 𑄛𑄪𑄢𑄧𑄱𑄚𑄴 = 𑄥𑄳𑄅𑄧𑄟𑄴𑄝𑄳𑄅𑄧𑄌𑄳𑄦𑄳𑄠𑄴𑄧𑅁 𑄛𑄳𑄆 = 𑄛𑄘𑄖𑄴 𑄞𑄖𑄴
𑄝𑄌𑄳𑄦𑄳𑄠𑄬𑄴 𑄛𑄳𑄆𑅁 𑄛𑄳𑄆 = 𑄇𑄬𑄟𑄳𑄅𑄳𑄃𑄧𑄢𑄴 𑄝𑄚𑄬𑄠𑄬 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴𑅁 𑄛𑄿 = 𑄛𑄪𑄢𑄧𑄱𑄚𑄨 𑄉𑄨𑄘𑄧𑄱 𑄔𑄬𑄣𑅁 𑄉𑄬𑄭𑄋𑄴𑄈𑄪𑄣𑄨 = 𑄃𑄬𑄇𑄴 𑄝𑄝𑄳𑄅𑄧𑄖𑄳𑄠𑄬𑄴 𑄣𑄳𑄃𑄘𑄨𑄉𑄬𑄣𑄳𑄠𑄬𑄴 𑄉𑄨𑄖𑄴𑅁 𑄝𑄖𑄴𑄧𑄱 𑄛𑄬𑄭𑄇𑄴
= 𑄈𑄳𑄅𑄧𑄝𑄳𑄅𑄧𑄢𑄴𑄝𑄧𑄱 𑄛𑄬𑄭𑄇𑄴𑅁</p>

<h2>𑄥𑄨𑄣𑄴𑄧𑄱𑄍𑄧𑄢 𑄃𑄘𑄟𑄧𑄢𑄴 𑄉𑄪𑄟𑄴𑄉𑄪𑄟𑄨</h2>
<h3>𑄓𑄁𑄉𑄫 𑄛𑄴𑄧𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3>

<p>𑄚𑄬𑄠𑄳𑄦𑄬 - 𑄚𑄘𑄧𑄁𑄥 𑄟𑄚𑄦𑄌𑄴 𑄥𑄨𑄣𑄧𑄱𑄍𑄧𑄢 𑄃𑄘𑄟𑄧𑄖𑄴 𑄇𑄧𑄟𑄴 𑄚𑄳𑄦𑄧 𑄃𑄬𑄦𑄳𑄣𑄇𑄴𑅁 𑄝𑄧𑄣𑄴𑄛𑄬𑄠𑄳𑄦𑄬 𑄟𑄪𑄢𑄧𑄱 𑄃𑄪𑄉𑄪𑄢𑄳𑄠𑄬 𑄃𑄘𑄟𑄳𑄦𑄚𑄴,𑄟𑄖𑄴𑄧𑄢𑄴 𑄈𑄬𑄝𑄢𑄴𑄴-𑄘𑄬𑄝𑄢𑄴 𑄟𑄚𑄪𑄌𑄳𑄦𑄴𑄪𑄚𑄧𑄱𑄢𑄴 𑄇𑄧𑄟𑄴𑅁
𑄌𑄧𑄌𑄴𑄎- 𑄌𑄳𑄅𑄧𑄌𑄴𑄎𑄨 𑄉𑄧𑄝𑄉𑄳𑄅𑄧𑄝𑄨,𑄢𑄬𑄚 𑄢𑄬𑄚𑄨 𑄃𑄬𑄇𑄳𑄦𑄴𑄧𑄥𑄚𑄴 𑄗𑄭𑅁 𑄣𑄬𑄊𑄛𑄧𑄢 𑄥𑄨𑄊𑄳𑄠𑄬𑄚 𑄇𑄬𑄖𑄳𑄠𑄬𑄴 𑄚𑄋𑄴𑄛𑄌𑄴 𑄚𑄬𑄭𑅁 𑄦𑄨𑄙𑄪𑄇𑄳𑄦𑄴𑄪𑄚𑄴 𑄟𑄚𑄪𑄏𑄧𑄱𑄢𑄴 𑄥𑄬𑄢𑄬 𑄝𑄚𑄳𑄦 𑄖𑄪𑄚𑄪𑄝𑄝𑄧𑄢𑄴 𑄣𑄬𑄊𑄛𑄧𑄢𑄳𑄦
𑄇𑄬𑄖𑄳𑄠𑄬𑄴 𑄌𑄨𑄘𑄳𑄠𑄬 𑄌𑄧𑄌𑄴𑄎 𑄃𑄊𑄬𑅁 𑄥𑄬𑄚𑄬 𑄃𑄘𑄟𑄳𑄠𑄬𑄴𑄉𑄪𑄚𑄳𑄦𑄳𑄠𑄬 𑄖𑄢𑄳𑄦𑄬 𑄉𑄧𑄟𑄴 𑄌𑄳𑄅𑄧𑄉𑄬 𑄚𑄧𑄢𑄬𑄚𑄧𑄚𑄴𑅁 𑄃𑄧𑄝𑄧𑄌𑄴𑄗 𑄞𑄬𑄘𑄬 𑄖𑄬𑄠𑄳𑄅𑄧 𑄥𑄬𑄙𑄧𑄇𑄴 𑄃𑄣𑄏𑄣 𑄚𑄳𑄆𑄧𑅁 𑄇𑄧𑄚𑄳𑄦𑄧 𑄝𑄝𑄧𑄘𑄬 𑄉𑄞𑄪𑄢𑄴
𑄌𑄉𑄧𑄢𑄴 𑄉𑄳𑄅𑄧𑄢𑄳𑄦𑄨 𑄑𑄬𑄋-𑄛𑄳𑄆𑄏𑄳𑄠𑄬 𑄇𑄟𑄬𑄭 𑄖 𑄛𑄧𑄱𑄞𑄧𑄱𑄢𑄳𑄦𑄬 𑄥𑄳𑄃𑄧𑄢𑄧𑄖𑄴 𑄣𑄬𑄊-𑄛𑄧𑄢𑄳𑄦 𑄥𑄨𑄊𑄳𑄠𑄬𑄠𑄴𑅁 𑄥𑄬 𑄥𑄬𑄢𑄬 𑄥𑄬𑄢𑄬 𑄃𑄘𑄟𑄳𑄠𑄬𑄴𑄉𑄪𑄚𑄳𑄦𑄬 𑄌𑄳𑄅𑄧𑄇𑄴 𑄛𑄘𑄚𑄴,𑄚𑄝𑄣𑄁 𑄟𑄏𑄧𑄙𑄧𑄇𑄳𑄠𑄬𑄴 𑄑𑄉
𑄃𑄪𑄢𑄬𑄝𑄢𑄴 𑄌𑄳𑄃𑄚𑄴𑅁 𑄘𑄨𑄞𑄳𑄠𑄬 𑄘𑄝𑄳𑄃 𑄑𑄬𑄋 𑄇𑄟𑄬𑄣𑄬 𑄖 𑄛𑄧𑄱𑄞𑄧𑄱𑄢𑄳𑄦𑄬 𑄈𑄧𑄢𑄧𑄌𑄴 𑄌𑄣𑄘𑄬 𑄃𑄳𑄅𑄧𑄐𑄳𑄠𑄴𑄧 𑄇𑄢𑄧𑄢𑄴 𑄥𑄧𑄟𑄴-𑄃𑄥𑄧𑄟𑄴 𑄇𑄘𑄳𑄆𑄬 𑄘𑄨𑄚𑄧𑄝𑄢𑄬𑅁 𑄥𑄬𑄚𑄧𑄖𑄳𑄠𑄬𑄴𑄠𑄴 𑄃𑄘𑄟𑄳𑄠𑄬𑄴𑄉𑄪𑄚𑄳𑄦𑄬 𑄖𑄢𑄳𑄦𑄬
𑄇𑄳𑄅𑄧𑄣𑄨𑄝𑄪𑄌𑄳𑄦𑄳𑄠𑄬𑄴 𑄘𑄉𑄧𑄚𑄴𑅁 𑄃𑄘𑄟𑄧𑄢𑄴 𑄥𑄧𑄁𑄞𑄇𑄴 𑄟𑄚𑄳𑄦𑄳𑄠𑄬𑄴 𑄇𑄧𑄚𑄳𑄦𑄧𑄢𑄧𑄉𑄧𑄟𑄴 𑄃𑄬𑄛𑄢𑄴 𑄃𑄳𑄅𑄧𑄛𑄢𑄴 𑄉𑄳𑄅𑄧𑄢𑄳𑄦𑄨 𑄎𑄨𑄁𑄇𑄚𑄨 𑄇𑄘𑄚𑄴𑅁 𑄇𑄪𑄘𑄪𑄇𑄳𑄦𑄴𑄪𑄚𑄴 𑄇𑄧𑄚𑄳𑄦𑄧𑄟𑄧𑄘𑄬 𑄛𑄬𑄖𑄳𑄦𑄴𑄧𑄱 𑄞𑄳𑄅𑄧𑄣𑄳𑄠𑄬𑄴 𑄈𑄪𑄏𑄨,
𑄎𑄨𑄁𑄇𑄚𑄨𑄢𑄴 𑄇𑄧𑄚𑄳𑄦𑄧 𑄌𑄨𑄘𑄳𑄠𑄬 𑄙𑄚𑄴𑄘 𑄚𑄳𑄆𑄬𑅁 𑄥𑄬𑄙𑄳𑄅𑄧𑄇𑄳𑄠𑄬𑄴 𑄟𑄚𑄪𑄌𑄳𑄦𑄴𑄪𑄚𑄧𑄱 𑄌𑄨𑄘𑄳𑄠𑄬 𑄇𑄧𑄙 𑄝𑄖𑄴 𑄖𑄢𑄳𑄦𑄢𑄴 𑄝𑄬𑄌𑄴𑄟𑄧𑄚𑄧 𑄥𑄪𑄇𑄴𑅁</p>

<p>𑄥𑄬 𑄃𑄘𑄟𑄧𑄖𑄴 𑄎𑄘𑄪𑄢𑄧𑄱 𑄚𑄋𑄬 𑄃𑄬𑄇𑄳𑄦𑄴𑄧𑄱 𑄚𑄘𑄧𑄁𑄥 𑄣𑄧𑄟𑄴𑄝𑄧𑄢𑄧𑄢𑄴 𑄛𑄧𑄱𑅁 𑄎𑄘𑄪𑄢𑄧𑄱 𑄦𑄧𑄣𑄧 𑄖𑄪𑄚𑄪𑄢𑄴 𑄃𑄘𑄟𑄳𑄠𑄬𑄴 𑄥𑄧𑄟𑄌𑄳𑄠𑄬𑄴𑅁 𑄖𑄢𑄴 𑄝𑄬𑄣𑄳𑄠𑄬𑄴 𑄦𑄧𑄣𑄬 𑄖𑄪𑄢𑄪 𑄖𑄪𑄢𑄪 𑄝𑄏𑄨,𑄃𑄳𑄃 𑄈𑄬𑄋𑄴𑄉𑄳𑄃𑄧𑄢𑄧𑄋𑄴
𑄝𑄚𑄳𑄦𑅁 𑄖𑄢𑄴 𑄖𑄪𑄢𑄪 𑄖𑄪𑄢𑄪 𑄝𑄏𑄨 𑄢𑄧 𑄥𑄪𑄚𑄨 𑄦𑄧𑄊𑄧𑄣𑄧𑄇𑄳𑄦𑄴𑄪𑄚𑄬𑄠𑄳𑄅𑄧 𑄟𑄘𑄨 𑄚𑄧 𑄃𑄪𑄙𑄨 𑄗𑄳𑄆𑄬 𑄚𑄧𑄝𑄢𑄧𑄚𑄴𑅁 𑄞𑄖𑄴 𑄘𑄨𑄞𑄳𑄠𑄬 𑄟𑄧𑄱𑄖𑄴 𑄛𑄧𑄦𑄳𑄣𑄬 𑄖𑄢𑄴 𑄝𑄏𑄨 𑄈𑄬𑄋𑄴𑄉𑄳𑄃𑄧𑄢𑄧𑄋𑄧 𑄢𑄧 𑄃𑄚𑄪𑄙𑄧𑄱𑄢𑄴 𑄦𑄳𑄆𑄧
𑄥𑄧𑄁 𑄥𑄪𑄚𑄨 𑄛𑄳𑄃𑄭𑅁 𑄖𑄪𑄚𑄪 𑄇𑄧𑄚𑄳𑄦𑄧 𑄥𑄧𑄟𑄳𑄆𑄧 𑄝𑄨𑄙𑄳𑄠𑄬𑄚𑄴 𑄊𑄧𑄢𑄧𑄖𑄳𑄦𑄴𑄪𑄚𑄴 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬, 𑄎𑄘𑄪𑄢𑄧𑄱𑄢𑄴 𑄝𑄏𑄨 𑄢𑄧 𑄥𑄪𑄚𑄨 𑄟𑄧𑄚𑄴 𑄃𑄪𑄣𑄳𑄅𑄧𑄟𑄧𑄌𑄴𑄖𑄳𑄠𑄴𑄧𑄱 𑄦𑄧𑄞𑄢𑄴 𑄃𑄧𑄇𑄴𑄗𑄧 𑄦𑄳𑄆𑄧𑅁 𑄖𑄳𑄃𑄧𑄱 𑄎𑄘𑄪𑄢𑄧𑄱
𑄟𑄧𑄚𑄧𑄢𑄳𑄦𑄬 𑄗𑄨𑄢𑄴 𑄉𑄳𑄅𑄧𑄢𑄨 𑄃𑄬𑄉𑄟𑄧𑄚𑄬 𑄣𑄬𑄊𑄥𑄨𑄊𑄳𑄠𑄬 𑄙𑄳𑄅𑄧𑄣𑄳𑄠𑄴𑄧𑅁 𑄟𑄧𑄚𑄬𑄟𑄧𑄚𑄬 𑄥𑄢𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄖𑄬 𑄃𑄬𑄇𑄴𑄘𑄨𑄚𑄴 𑄓𑄇𑄴𑄖𑄧𑄢𑄴 𑄦𑄳𑄆𑄚𑄳𑄆𑄬 𑄊𑄧𑄢𑄧𑄖𑄴 𑄜𑄨𑄢𑄨 𑄦𑄳𑄆𑄬 𑄖𑄢𑄳𑄦𑄢𑄴 𑄃𑄚𑄴𑄙𑄢𑄴
𑄃𑄘𑄟𑄳𑄦𑄚𑄴 𑄛𑄳𑄃𑄧𑄢𑄴 𑄉𑄳𑄅𑄧𑄢𑄬𑄞𑄧𑄊𑄨𑅁 𑄦𑄬𑄚𑄬𑄠𑄳𑄅𑄧 𑄣𑄬𑄊 𑄥𑄨𑄇𑄳𑄠𑄬𑄴 𑄥𑄨𑄇𑄳𑄠𑄬𑄴 𑄖𑄢𑄴 𑄇𑄨𑄏𑄪 𑄘𑄳𑄅𑄧𑄣𑄴 𑄉𑄳𑄠𑄬𑄚𑄴 𑄃𑄝𑄪𑄌𑄳𑄦𑄳𑄠𑄬𑄴𑅁 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄎𑄘𑄪𑄢𑄧𑄱𑄢𑄴 𑄝𑄏𑄨 𑄃𑄳𑄃 𑄈𑄬𑄋𑄴𑄉𑄳𑄃𑄧𑄢𑄧𑄋𑄧 𑄢𑄧𑄉𑄪𑄚𑄳𑄦𑄳𑄠𑄬
𑄖𑄢𑄳𑄦𑄬 𑄛𑄎𑄬𑄢𑄳𑄦𑄳𑄆𑄬 𑄚𑄳𑄃𑄧𑄝𑄢𑄳𑄃𑄧𑄚𑄴𑅁 𑄖𑄬 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄎𑄨𑄖𑄴 𑄝𑄎𑄳𑄆𑄬 𑄃𑄬𑄉𑄟𑄧𑄚𑄬 𑄓𑄇𑄴𑄖𑄳𑄅𑄧𑄢𑄨 𑄥𑄨𑄉𑄳𑄠𑄬 𑄙𑄳𑄅𑄧𑄣𑄳𑄠𑄴𑄧𑅁</p>

<p>𑄃𑄬𑄇𑄴𑄙𑄨𑄚𑄴 𑄎𑄢𑄴𑄇𑄣𑄳𑄠𑄬𑄴 𑄃𑄧𑄊𑄪𑄢𑄴 𑄢𑄬𑄘𑄳𑄅𑄧 𑄥𑄧𑄁𑄞𑄉𑄧𑄖𑄴 𑄌𑄬𑄢𑄇𑄴 𑄎𑄣𑄳𑄆𑄬 𑄖𑄪𑄚𑄪𑄝𑄛𑄳𑄆𑄴 𑄖𑄪𑄚𑄪𑄟 𑄊𑄧𑄢𑄧 𑄥𑄨𑄋𑄳𑄅𑄧𑄞𑄖𑄴 𑄝𑄳𑄅𑄧𑄏𑄨 𑄚𑄚 𑄇𑄧𑄙 𑄖𑄪𑄣𑄧𑄱𑄛𑄢 𑄉𑄳𑄅𑄧𑄣𑄳𑄦𑄳𑄠𑄬𑄴𑄇𑄴𑅁 𑄚𑄚𑄇𑄳𑄦𑄴𑄚𑄴 𑄘𑄪𑄇𑄴
𑄥𑄪𑄊𑄧𑄱 𑄇𑄧𑄙 𑄦𑄨𑄘𑄳𑄅𑄧𑄖𑄴 𑄖𑄳𑄃𑄪𑄣𑄳𑄦𑄳𑄠𑄴𑄧𑄱𑄚𑄴𑅁 𑄃𑄘𑄟𑄳𑄠𑄬𑄴 𑄛𑄢𑄣𑄳𑄠𑄬𑄴𑄢𑄴 𑄚𑄚𑄇𑄳𑄦𑄴𑄚𑄴 𑄗𑄬𑄢𑄴𑄊𑄚𑄨 𑄗𑄖𑄳𑄦𑄴 𑄟𑄳𑄅𑄧𑄌𑄴𑄇𑄢𑄨 𑄇𑄧𑄙𑄖𑄴𑄠𑄳𑄅𑄧 𑄖𑄢𑄳𑄦𑄢𑄴 𑄌𑄨𑄘𑄳𑄅𑄧𑄖𑄴 𑄜𑄪𑄖𑄳𑄦𑄳𑄠𑄬𑄴𑅁 𑄥𑄬𑄏𑄚𑄴 𑄚𑄚
𑄝𑄝𑄳𑄅𑄧𑄖𑄳𑄠𑄬𑄴 𑄇𑄧𑄙 𑄇𑄧𑄙𑄬 𑄇𑄧𑄙𑄬 𑄝𑄬𑄚𑄳𑄦𑄳𑄠𑄬𑄴 𑄛𑄳𑄃𑄧𑄢𑄴 𑄦𑄧𑄣𑄧𑅁 𑄛𑄳𑄃𑄧𑄢𑄴 𑄦𑄳𑄆𑄚𑄳𑄆𑄬𑄠𑄴 𑄗𑄇𑄬𑄴 𑄗𑄇𑄳𑄦𑄬𑄴 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦 𑄛𑄧𑄱𑄞𑄧𑄱𑄢𑄴 𑄓𑄇𑄴𑄖𑄳𑄅𑄧𑄢𑄨 𑄛𑄌𑄴 𑄉𑄳𑄅𑄧𑄌𑄳𑄠𑄬𑄴 𑄈𑄧𑄝𑄧𑄢𑄴 𑄿𑄪𑄋𑄨𑄣𑄧𑄱𑄊𑄨
𑅁 𑄈𑄧𑄝𑄧𑄢𑄳𑄦𑄚𑄴 𑄥𑄪𑄚𑄨 𑄝𑄪𑄢𑄩 𑄖𑄪𑄚𑄪𑄟 𑄟𑄪𑄌𑄳𑄦𑄴𑄧𑄱 𑄈𑄳𑄆𑄬 𑄛𑄧𑄿𑄧𑅁 𑄦𑄬𑄚𑄬𑄠𑄳𑄅𑄧 𑄝𑄪𑄢𑄩𑄢𑄴 𑄦𑄢𑄴𑄞𑄋 𑄌𑄢𑄴𑄞𑄋 𑄛𑄨𑄢𑄳𑄠𑄬 𑄃𑄉𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨 𑄃𑄬𑄦𑄳𑄣𑄧𑅁 𑄃𑄘𑄟𑄧𑄢𑄴 𑄝𑄳𑄅𑄧𑄖𑄴𑄘𑄳𑄠𑄧 𑄘𑄉𑄨 𑄃𑄚𑄳𑄦𑄨
𑄗𑄏𑄳𑄆𑄬 𑄌𑄬𑄢𑄬𑄖𑄳𑄦𑄴 𑄉𑄳𑄅𑄧𑄢𑄳𑄦𑄨 𑄌𑄬𑄿𑄇𑄴𑅁 𑄟𑄖𑄴𑄧𑄢𑄴 𑄎𑄳𑄃𑄬 𑄃𑄧𑄝𑄧𑄌𑄴𑄗 𑄣𑄘𑄉𑄧𑄖𑄴𑅁 𑄝𑄬𑄚𑄳𑄦𑄳𑄠𑄬 𑄟𑄙𑄚𑄴 𑄝𑄪𑄌𑄴𑄎𑄳𑄠𑄬𑄢𑄳𑄦𑄬 𑄘𑄉𑄨𑄚𑄳𑄠𑄬𑄠𑄴 𑄇𑄧𑄿𑄧 --"𑄟𑄧𑄢𑄴𑄙𑄧 𑄈𑄧𑄚𑄴𑄙𑄧𑄚𑄴 𑄚𑄬𑄭, 𑄎 𑄛𑄳𑄅𑄧𑄢𑄨𑄝𑄧𑄱,
𑄖𑄭𑄪𑄙𑄧 𑄝𑄎𑄨 𑄗𑄬𑄝𑄬, 𑄇𑄨 𑄉𑄳𑄅𑄧𑄢𑄨𑄙𑄪𑄁 𑄇𑄧𑄝𑄣𑄧𑄢𑄴 𑄣𑄨𑄊𑄧𑄚𑄴 𑄈𑄳𑄅𑄧𑄚𑄴𑄙𑄳𑄆𑄬 𑄚𑄧𑄝𑄢𑄬 "𑅁 𑄖𑄢𑄴 𑄚𑄬𑄇𑄳𑄦𑄴𑄧𑄱𑄢𑄳𑄦𑄬 𑄖𑄢𑄴 𑄟𑄧𑄚𑄧𑄢𑄴 𑄦𑄦𑄳𑄅𑄧𑄌𑄴 𑄛𑄪𑄢𑄬𑄝𑄖𑄳𑄠𑄬𑄴𑄠𑄴 𑄇𑄳𑄅𑄧𑄎𑄳𑄅𑄧𑄿𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄝𑄪𑄢𑄳𑄦𑄨
𑄟𑄧𑄢𑄧𑄁 𑄟𑄧𑄢𑄧𑄁 𑄃𑄧𑄝𑄧𑄌𑄴𑄗𑄖𑄴 𑄝𑄪𑄌𑄳𑄦𑄳𑄠𑄬𑄴𑄢𑄳𑄦𑄬 𑄃𑄢𑄳𑄦𑄧 𑄇𑄳𑄅𑄧𑄎𑄳𑄅𑄧𑄿𑄨 𑄉𑄳𑄅𑄧𑄌𑄳𑄦𑄳𑄠𑄬𑄴 𑄖𑄢𑄴 𑄟𑄧𑄚𑄧𑄢𑄴 𑄦𑄦𑄳𑄅𑄧𑄌𑄴 𑄛𑄪𑄢𑄬𑄭 𑄘𑄨𑄝𑄬𑄖𑄳𑄠𑄬𑄴𑄠𑄴𑅁 𑄖𑄢𑄳𑄦𑄢𑄴 𑄛𑄧𑄱 𑄖𑄪𑄚𑄪 𑄎𑄬𑄚𑄳𑄦𑄬 𑄓𑄇𑄴𑄖𑄧𑄢𑄴 𑄦𑄳𑄆𑄚𑄳𑄠𑄬𑄠𑄴
𑄃𑄚𑄴𑄙𑄢𑄴 𑄃𑄘𑄟𑄳𑄦𑄚𑄴 𑄛𑄳𑄃𑄧𑄢𑄴 𑄉𑄧𑄢𑄬𑄊𑄨𑅁 𑄃𑄬 𑄇𑄧𑄙𑄊𑄚𑄴 𑄇𑄧𑄙𑄬 𑄇𑄧𑄙𑄬 𑄝𑄪𑄢𑄩𑄢𑄴 𑄎𑄨𑄁𑄇𑄚𑄨𑄢𑄴𑄥𑄬𑄌𑄴 𑄚𑄨𑄏𑄳𑄠𑄬𑄌𑄴 𑄜𑄬𑄣𑄬𑄦𑄳𑄣𑄧𑅁 𑄥𑄳𑄃𑄧𑄢𑄧𑄖𑄴 𑄖𑄪𑄚𑄪 𑄓𑄇𑄴𑄖𑄳𑄅𑄧𑄢𑄨 𑄛𑄌𑄴 𑄉𑄳𑄅𑄧𑄢𑄳𑄦𑄨 𑄦𑄬𑄚𑄬 𑄦𑄬𑄚𑄬
𑄖𑄬𑄴𑄚𑄳𑄦𑄨𑄁 𑄉𑄧𑄢𑄳𑄦 𑄙𑄳𑄅𑄧𑄣𑄳𑄠𑄴𑄧𑄱, 𑄥𑄬 𑄃𑄧𑄇𑄴𑄗𑄧𑄖𑄴 𑄖𑄪𑄚𑄪 𑄃𑄬𑄇𑄳𑄦𑄴𑄧𑄱 𑄌𑄋𑄴𑄟𑄳𑄦 𑄓𑄇𑄴𑄖𑄧𑄢𑄴 𑄣𑄳𑄆 𑄘𑄬𑄊𑄦𑄳𑄆 𑄖𑄣𑄳𑄅𑄴𑄧𑄠𑄴 𑄃𑄬𑄇𑄳𑄦𑄴𑄧𑄱𑄢𑄳𑄦𑄬 𑄥𑄧𑄟𑄌𑄳𑄦𑄳𑄠𑄬𑄴 𑄦𑄳𑄅𑄧𑄠𑄳𑄦𑄬𑅁 𑄖𑄢𑄴 𑄝𑄝𑄧𑄊𑄧𑄢𑄴 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴
𑄙𑄳𑄅𑄧𑄢𑄳𑄦𑄨 𑄥𑄳𑄃𑄧𑄢𑄧𑄖𑄴𑅁 𑄖𑄢𑄳𑄦 𑄊𑄧𑄢𑄧 𑄟𑄨𑄣𑄳𑄠𑄬𑄉𑄪𑄚𑄳𑄦𑄳𑄠𑄬 𑄚𑄨𑄎𑄧𑄱 𑄎𑄘𑄧𑄢𑄴 𑄛𑄨𑄚𑄳𑄅𑄧𑄚𑄴 𑄈𑄘𑄨 𑄛𑄨𑄚𑄬𑄚𑄳𑄦 𑄃𑄇𑄳𑄠𑄬𑄴𑄋𑄴 𑄦𑄢𑄬𑄠𑄳𑄅𑄧𑄚𑄴𑅁 𑄖𑄪𑄚𑄪 𑄖𑄢𑄳𑄦 𑄊𑄧𑄢𑄧𑄖𑄴 𑄝𑄬𑄢 𑄎𑄬𑄚𑄳𑄆𑄬 𑄓𑄇𑄴𑄖𑄧𑄢𑄴𑄞𑄧𑄱𑄢𑄴
𑄟𑄳𑄅𑄧𑄇𑄳𑄦𑄴𑄧𑄱𑄖𑄳𑄦𑄴𑄪𑄚𑄴 𑄛𑄨𑄏𑄳𑄅𑄧𑄢𑄴 𑄉𑄳𑄃𑄳𑄅𑄧𑄌𑄳𑄦𑄳𑄠𑄬𑄴, "𑄖𑄪𑄟𑄳𑄦𑄨 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄟𑄧𑄚𑄧 𑄎𑄘𑄧 𑄇𑄝𑄧𑄢𑄴 𑄌𑄪𑄝𑄧𑄱𑄢𑄴,𑄛𑄨𑄚𑄳𑄅𑄧𑄚𑄴-𑄈𑄘𑄨 𑄚𑄧-𑄛𑄨𑄚𑄳𑄦𑄧𑄱? 𑄃𑄟𑄳𑄦 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄢𑄨𑄘𑄨-𑄥𑄪𑄘𑄳𑄅𑄧𑄟𑄴
𑄞𑄌𑄴-𑄃𑄳𑄅𑄧𑄇𑄳𑄅𑄴𑄧𑄢𑄳𑄦𑄬 𑄏𑄣𑄛𑄴𑄝𑄧𑄢𑄴𑅁 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄃𑄬𑄇𑄳𑄦𑄴𑄧𑄱 𑄎𑄖𑄴 𑄦𑄨𑄏𑄬𑄝𑄬 𑄚𑄨𑄎𑄧𑄱𑄢𑄴 𑄇𑄝𑄧𑄢𑄴-𑄌𑄪𑄝𑄳𑄅𑄧𑄢𑄴 𑄛𑄨𑄚𑄨𑄦𑄳𑄣𑄳𑄠𑄬 𑄞𑄢𑄨 𑄘𑄳𑄅𑄧𑄣𑄴 𑄣𑄉𑄬 "𑅁 𑄖𑄪𑄚𑄪 𑄌𑄳𑄅𑄧𑄣𑄨 𑄌𑄳𑄅𑄧𑄣𑄨 𑄓𑄇𑄴𑄖𑄳𑄅𑄧𑄌𑄳𑄠𑄬𑄴𑄢𑄴
𑄟𑄳𑄅𑄧𑄇𑄳𑄦𑄴𑄧𑄱𑄢𑄳𑄦𑄬 𑄗𑄎𑄬𑄭 𑄃𑄧𑄇𑄧𑄙 𑄇𑄳𑄅𑄳𑄃𑄧𑄠𑄳𑄦𑄬𑅁 𑄖𑄬𑄴𑄚𑄳𑄦𑄨𑄁 𑄜𑄪𑄢𑄳𑄆𑄬 𑄃𑄘𑄟𑄴 𑄞𑄣𑄬𑄘𑄨 𑄛𑄳𑄆𑄘𑄳𑄠𑄬𑄚𑄳𑄦𑄬 𑄖𑄪𑄚𑄪 𑄊𑄧𑄢𑄧𑄖𑄴 𑄃𑄳𑄃𑄬𑄌𑄳𑄦𑄳𑄠𑄬𑄴𑅁 𑄃𑄘𑄟𑄧𑄖𑄴 𑄿𑄪𑄋𑄨 𑄟-𑄞𑄧𑄱𑄢𑄴 𑄎𑄨𑄖𑄴 𑄛𑄣𑄬𑄭 𑄘𑄨𑄝𑄳𑄠𑄬𑄖𑄳𑄠𑄬𑄴𑄠𑄴
𑄉𑄧𑄟𑄴 𑄉𑄧𑄟𑄴 𑄇𑄟𑄴 𑄦𑄘𑄧𑄖𑄴 𑄣𑄳𑄅𑄳𑄃𑄧𑄠𑄳𑄦𑄬𑄊𑄨𑅁</p>


<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄥𑄨𑄣𑄧𑄱𑄥𑄧𑄢 𑄃𑄘𑄟𑄳𑄦𑄚𑄴 𑄇𑄨 𑄙𑄳𑄅𑄧𑄇𑄳𑄠𑄬𑄴𑄚𑄴? 𑄥𑄬 𑄃𑄘𑄟𑄧𑄢𑄴 𑄟𑄚𑄦𑄌𑄳𑄦𑄴𑄪𑄚𑄴 𑄇𑄬𑄎𑄚𑄳𑄦𑄳𑄠𑄬𑄴 𑄃𑄬𑄿𑄇𑄴? 𑄈. 𑄃𑄘𑄟𑄧𑄖𑄴 𑄖𑄪𑄚𑄪𑄢𑄴
𑄝𑄝𑄧𑄢𑄳𑄦𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄇𑄳𑄅𑄧𑄣𑄨 𑄝𑄪𑄌𑄳𑄦𑄳𑄠𑄬𑄴 𑄘𑄉𑄧𑄚𑄴? 𑄉. 𑄎𑄘𑄪𑄢𑄧𑄱 𑄇𑄧𑄚𑄳𑄦𑄴? 𑄖𑄬 𑄝𑄬𑄣𑄳𑄠𑄬𑄴 𑄟𑄙𑄚𑄴 𑄇𑄨 𑄉𑄧𑄢𑄳𑄦𑄬? 𑄊. 𑄝𑄪𑄢𑄩𑄢𑄴 𑄟𑄧𑄚𑄧𑄢𑄴 𑄦𑄦𑄳𑄅𑄧𑄌𑄴 𑄇𑄨 𑄃𑄬𑄦𑄳𑄣𑄧? 𑄖𑄬 𑄇𑄨𑄖𑄳𑄦𑄳𑄠𑄬𑄴𑄠𑄴
𑄟𑄪𑄌𑄳𑄦𑄴𑄧𑄱 𑄎𑄬𑄠𑄳𑄦𑄬? 𑄟𑄪𑄌𑄳𑄦𑄴𑄧𑄱 𑄎𑄬𑄭𑄚𑄳𑄠𑄬𑄠𑄴 𑄖𑄢𑄴 𑄇𑄨 𑄦𑄳𑄅𑄧𑄠𑄳𑄦𑄬? 𑄋. "𑄟𑄧𑄢𑄴𑄙𑄧 𑄈𑄧𑄚𑄴𑄙𑄧𑄚𑄴 𑄚𑄬𑄭, 𑄎 𑄛𑄳𑄅𑄧𑄢𑄨𑄝𑄧𑄱, 𑄖𑄭𑄪𑄙𑄧 𑄝𑄎𑄨 𑄗𑄬𑄝𑄬, 𑄇𑄨 𑄉𑄳𑄅𑄧𑄢𑄨𑄙𑄁𑄪, 𑄇𑄧𑄝𑄣𑄧𑄢𑄴 𑄣𑄨𑄊𑄧𑄚𑄴 𑄈𑄳𑄅𑄧𑄚𑄴𑄙𑄳𑄆𑄬
𑄚𑄧𑄝𑄢𑄬 "𑅁 -----𑄃𑄬 𑄇𑄧𑄙𑄊𑄚𑄴 𑄇𑄧𑄚𑄳𑄦𑄴 𑄇𑄢𑄳𑄦𑄬 𑄇𑄳𑄅𑄳𑄃𑄧𑄠𑄳𑄦𑄬? 𑄖𑄢𑄴 𑄃𑄬 𑄇𑄧𑄙𑄊𑄚𑄴 𑄇𑄧𑄞𑄢𑄴 𑄇𑄢𑄧𑄚𑄴 𑄇𑄨?</p>
 
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄬𑄠𑄳𑄦𑄬 - 𑄚𑄘𑄧𑄁𑄥 𑄟𑄚𑄦𑄌𑄴 ----- 𑄃𑄘𑄟𑄧𑄖𑄴 𑄇𑄧𑄟𑄴 𑄚𑄳𑄦𑄧 𑄃𑄬𑄦𑄳𑄣𑄇𑄴𑅁 𑄈. 𑄌𑄧𑄌𑄴𑄎-𑄌𑄳𑄅𑄧𑄌𑄴𑄎𑄨
𑄉𑄧𑄝𑄉𑄳𑄅𑄧𑄝𑄨,𑄢𑄬𑄚 𑄢𑄬𑄚𑄨 𑄟𑄳𑄦𑄏𑄬𑄥𑄚𑄬 ------𑅁 𑄉. 𑄥𑄬 𑄃𑄘𑄟𑄧𑄖𑄴 𑄎𑄘𑄪𑄢𑄧𑄱 𑄃𑄬𑄇𑄳𑄦𑄴𑄧𑄱 𑄚𑄘𑄧𑄁𑄥 ---- 𑄛𑄧𑄱𑅁 𑄖𑄪𑄚𑄪 𑄇𑄧𑄚𑄳𑄦𑄧 𑄥𑄧𑄟𑄳𑄆𑄧 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄳𑄦𑄴𑄪𑄚𑄴 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬,
𑄎𑄘𑄪𑄢𑄧𑄱𑄢𑄴 𑄝𑄏𑄨 𑄢𑄧 𑄥𑄪𑄚𑄨 𑄟𑄧𑄚𑄴 ------ 𑄦𑄧𑄞𑄢𑄴 𑄃𑄧𑄇𑄴𑄗𑄧 𑄦𑄳𑄆𑄧𑅁 𑄊. 𑄥𑄬 𑄃𑄧𑄇𑄴𑄗𑄧𑄖𑄴 𑄖𑄪𑄚𑄪 𑄃𑄬𑄇𑄳𑄦𑄴𑄧𑄱 𑄌𑄋𑄴𑄟𑄳𑄦 𑄓𑄇𑄴𑄖𑄧𑄢𑄴 𑄣𑄳𑄆 𑄉𑄬𑄊𑄦𑄳𑄆 𑄖𑄣𑄳𑄅𑄴𑄧𑄠𑄴 𑄃𑄬𑄇𑄳𑄦𑄴𑄧𑄱𑄢𑄳𑄦𑄬
-----𑅁</p>
    
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄚𑄬𑄠𑄳𑄦𑄬 - 𑄚𑄘𑄧𑄁𑄥 𑄟𑄚𑄦𑄌𑄴 𑄥𑄨𑄣𑄧𑄱𑄍𑄧𑄢 𑄃𑄘𑄟𑄧𑄖𑄴 𑄇𑄧𑄟𑄴 𑄚𑄳𑄦𑄧 𑄃𑄬𑄦𑄳𑄣𑄇𑄴𑅁 𑄈. 𑄦𑄨𑄙𑄪𑄇𑄳𑄦𑄴𑄪𑄚𑄴 𑄟𑄚𑄪𑄏𑄧𑄱𑄢𑄴 𑄥𑄬𑄢𑄬 𑄝𑄚𑄳𑄦 𑄖𑄪𑄚𑄪 𑄝𑄝𑄧𑄢𑄴
𑄎𑄪𑄟𑄧𑄱 𑄇𑄬𑄖𑄳𑄠𑄬𑄴 𑄌𑄨𑄘𑄳𑄠𑄬 𑄌𑄧𑄌𑄴𑄎 𑄃𑄊𑄬𑅁 𑄉. 𑄥𑄳𑄃𑄧𑄢𑄧𑄖𑄴 𑄖𑄪𑄚𑄪 𑄓𑄇𑄴𑄖𑄳𑄅𑄧𑄢𑄨 𑄛𑄌𑄴 𑄉𑄳𑄅𑄧𑄢𑄳𑄦𑄨 𑄦𑄬𑄚𑄬 𑄦𑄬𑄚𑄬 𑄖𑄬𑄴𑄚𑄳𑄦𑄨𑄁 𑄉𑄧𑄢𑄳𑄦 𑄙𑄳𑄅𑄧𑄣𑄳𑄠𑄴𑄧𑄱𑅁 𑄊. 𑄈𑄧𑄝𑄧𑄢𑄳𑄦𑄚𑄴 𑄥𑄪𑄚𑄨 𑄝𑄪𑄢𑄩 𑄖𑄪𑄚𑄪𑄟
𑄟𑄪𑄌𑄳𑄦𑄴𑄧𑄱 𑄎𑄬𑄚𑄬𑄭 𑄟𑄧𑄌𑄴𑄗𑄧 𑄈𑄪𑄏𑄨 𑄦𑄧𑄦𑄳𑄣𑄧𑅁 𑄋. 𑄓𑄇𑄴𑄖𑄳𑄅𑄧𑄌𑄳𑄠𑄬𑄴𑄢𑄴 𑄝𑄝𑄧𑄊𑄧𑄢𑄴 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄥𑄳𑄃𑄧𑄢𑄧𑄖𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄈𑄬𑄝𑄢𑄴𑄴-𑄘𑄬𑄝𑄢𑄴, 𑄓𑄇𑄴𑄖𑄳𑄅𑄧𑄢𑄨, 𑄚𑄘𑄧𑄁𑄥, 𑄣𑄘𑄉𑄧𑄖𑄴, 𑄃𑄇𑄳𑄠𑄬𑄴𑄋𑄴, 𑄥𑄨𑄋𑄳𑄅𑄧𑄞𑅁</p>
  
<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄧𑄣𑄴𑄛𑄬𑄠𑄳𑄦𑄬 = 𑄈𑄪𑄣𑄧𑄱𑄟𑄬𑄿𑅁 𑄥𑄨𑄣𑄧𑄱𑄍𑄧𑄢 = 𑄎𑄬 𑄍𑄧𑄢𑄚𑄳𑄦𑄨𑄖𑄴 𑄥𑄨𑄣𑄴 𑄗𑄚𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄴 = 𑄣𑄬𑄊𑄥𑄨𑄊𑄬𑄘𑄬 𑄊𑄧𑄢𑄴𑅁 𑄓𑄇𑄴𑄖𑄧𑄢𑄴 = 𑄎𑄬 𑄃𑄧𑄥𑄪𑄇𑄴 𑄉𑄧𑄟𑄴
𑄉𑄧𑄢𑄳𑄦𑄬𑅁 𑄝𑄳𑄅𑄧𑄖𑄴𑄘𑄳𑄠𑄧 = 𑄈𑄨𑄣𑄴𑄧𑄱 𑄓𑄇𑄴𑄖𑄧𑄢𑄴𑅁 𑄃𑄪𑄣𑄴𑄧𑄱𑄟𑄧𑄌𑄴𑄖𑄧𑄱 = 𑄃𑄪𑄖𑄧𑄣𑄟𑄧𑄚𑄴𑅁 𑄃𑄘𑄟𑄴 =𑄎𑄬 𑄎𑄉𑄖𑄴 𑄟𑄚𑄦𑄌𑄴 𑄗𑄚𑄴𑅁 𑄖𑄬𑄴𑄚𑄳𑄦𑄨𑄁 = 𑄥𑄨𑄊𑄬𑄚𑅁 𑄈𑄧𑄚𑄴𑄙𑄧𑄚𑄴 = 𑄢𑄳𑄅𑄧𑄇𑄳𑄦𑄳𑄠𑄬𑄴
𑅁 𑄥𑄳𑄃𑄧𑄦𑄧𑄢𑄴 = 𑄖𑄦𑄳𑄅𑄧𑄚𑄴𑅁</p>
          
<h2>𑄥𑄳𑄅𑄧𑄘𑄨𑄇𑄳𑄅𑄧𑄚𑄳𑄠𑄬𑄴 𑄙𑄧𑄚𑄴𑄛𑄪𑄘𑄨</h2>

<p>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</p>

<p>'𑄚𑄬𑄠𑄳𑄦𑄬 - 𑄚𑄘𑄧𑄁𑄥𑄢𑄴 𑄃𑄪𑄢𑄧𑄲𑄚𑄴 𑄘𑄚𑄴, 𑄒𑄉𑄪𑄢𑄴 𑄟𑄳𑄅𑄧𑄐𑄳𑄠𑄬𑄴𑄋𑄳𑄦𑄧𑄢𑄴 𑄥𑄳𑄠𑄧𑄋𑄧𑄘𑄚𑄴,𑄥𑄳𑄅𑄧𑄘𑄨𑄟𑄨𑄣𑄳𑄠𑄬𑄢𑄴 𑄚𑄬𑄉𑄧 𑄘𑄚𑄴'𑅁 -- 𑄃𑄳𑄆𑄬 𑄇𑄧𑄙𑄊𑄚𑄴 𑄎𑄖𑄴𑄖𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄣𑄢𑄴𑄌𑄢𑄴
𑄚𑄧 𑄦𑄧𑄣𑄬𑄠𑄳𑄅𑄧 𑄙𑄧𑄚𑄴𑄛𑄪𑄘𑄨𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄎𑄧𑄘𑄬𑄛𑄧𑄘𑄬 𑄉𑄳𑄅𑄧𑄢𑄳𑄦𑄨 𑄈𑄘𑄳𑄆𑄬 𑄛𑄢𑄬𑅁 𑄇𑄨𑄖𑄳𑄠𑄬𑄴𑄠𑄴, 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎 𑄎𑄧𑄇𑄳𑄦𑄬𑄴 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄎𑄬𑄝𑄢𑄴 𑄛𑄪𑄘𑄪𑄛𑄘 𑄉𑄧𑄢𑄳𑄦𑄬𑄢𑄴 𑄥𑄬𑄇𑄳𑄦𑄬𑄴𑄚𑄴
𑄝𑄬𑄇𑄴 𑄉𑄝𑄪𑄌𑄳𑄦𑄳𑄠𑄬𑄴 𑄥𑄨𑄟𑄪𑄌𑄳𑄠𑄬𑄴 𑄊𑄪𑄚𑄧𑄢𑄬 𑄦𑄘𑄬𑄦𑄘𑄬 𑄛𑄧𑄢𑄴𑄝𑄧𑄚 𑄇𑄉𑄳𑄅𑄧𑄌𑄴 𑄛𑄘𑄳𑄄𑄬 𑄎𑄢𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄢𑄙𑄟𑄧𑄚𑄳𑄦𑄬𑄠𑄳𑄦𑄧𑄱 𑄥𑄳𑄆𑄬 𑄎𑄢𑄨 𑄇𑄉𑄳𑄅𑄧𑄌𑄴 𑄛𑄚𑄳𑄦𑄖𑄳𑄦𑄴𑄪𑄚𑄴 𑄝𑄎𑄨 𑄎𑄬𑄭 𑄚𑄳𑄃𑄧 𑄝𑄢𑄳𑄦𑄬
𑅁 𑄥𑄬𑄇𑄳𑄦𑄬𑄴𑄚𑄳𑄆𑄴 𑄙𑄧𑄚𑄴𑄛𑄪𑄘𑄨 𑄥𑄪𑄙𑄧𑄱𑄢𑄟𑄴 𑄖𑄨𑄝𑄨𑄢𑄳𑄠𑄬𑄖𑄳𑄦𑄴𑄪𑄚𑄴 𑄟𑄇𑄳𑄦𑄳𑄠𑄬𑄴 𑄥𑄧𑄘𑄨𑄇𑄧𑄚𑄳𑄠𑄬𑄴𑄢𑄴 𑄚𑄬𑄉𑄧 𑄘𑄚𑄴𑅁 𑄥𑄪𑄙𑄧𑄱𑄢𑄟𑄴! 𑄥𑄪𑄙𑄧𑄱𑄢𑄟𑄴! 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄛𑄌𑄴 𑄦𑄖𑄳𑄠𑄬𑄴𑄢𑄴 𑄝𑄚𑄴𑄙 𑄢𑄌𑄴𑄊𑄧𑄢𑄧
𑄛𑄪𑄣𑄩𑄌𑄴 𑄥𑄳𑄆𑄬 𑄖𑄨𑄝𑄨𑄢𑄳𑄠𑄬 𑄥𑄪𑄙𑄧𑄱𑄢𑄟𑄴𑅁 𑄥𑄬 𑄥𑄪𑄙𑄧𑄱𑄢𑄟𑄬 𑄃𑄬𑄌𑄳𑄦𑄳𑄠𑄬𑄴 𑄢𑄙𑄟𑄧𑄚𑄳𑄦𑄧𑄢𑄳𑄦𑄬 𑄊𑄧𑄢𑄧𑄖𑄴 𑄃𑄪𑄔𑄨 𑄛𑄧𑄢𑄴𑄝𑄧𑄚 𑄇𑄉𑄳𑄅𑄧𑄌𑄴 𑄝𑄢𑄳𑄄𑄬 𑄘𑄳𑄠𑄬𑅁 𑄛𑄛𑄩 𑄦𑄳𑄆 𑄦𑄭 𑄍𑄳𑄅𑄧𑄞𑄧𑄱 𑄟𑄳𑄦𑄏𑄳𑄅𑄧𑄝𑄨𑄘𑄨 𑄚𑄳𑄃𑄧
𑄎𑄔𑄬 𑄢𑄙𑄟𑄧𑄚𑄳𑄦𑄬 𑄖𑄢𑄳𑄦𑄬 𑄃𑄨𑄢𑄨 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄎𑄬𑄭 𑄛𑄬𑄞𑄧 ---- 𑄥𑄨𑄠𑄳𑄦𑄬𑄚𑄴 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄴 𑄇𑄧𑄚𑄳𑄦𑄧𑄙𑄨𑄚𑄴 𑄞𑄝𑄧𑄚 𑄥𑄢𑄩 𑄃𑄪𑄔𑄨 𑄚𑄳𑄃𑄧 𑄝𑄢𑄬𑅁 𑄥𑄬𑄚𑄬 𑄖 𑄟𑄧𑄚𑄧𑄖𑄴 𑄃𑄛𑄴𑄥𑄬
𑄃𑄛𑄴 𑄟𑄧𑄚𑄧𑄘𑄪𑄊𑄧𑄱𑄢𑄴 𑄥𑄣𑄴𑄉𑄳𑄅𑄧𑄢𑄳𑄦 𑄎𑄪𑄇𑄴 𑄝𑄚𑄨 𑄎𑄬𑄠𑄬𑄊𑄳𑄆𑅁</p>

<p>𑄇𑄨𑄖𑄳𑄠𑄬𑄴𑄠𑄴,𑄥𑄬𑄇𑄳𑄦𑄬𑄴𑄚𑄴 𑄙𑄚𑄴𑄛𑄘 𑄃𑄘𑄟𑄧𑄖𑄴 𑄃𑄳𑄃 𑄢𑄬𑄌𑄴𑄎𑄳𑄠𑄧𑄢𑄴 𑄚𑄚 𑄇𑄪𑄟𑄧𑄁𑄉𑄧𑄣𑄧 𑄌𑄨𑄚𑄴𑄧𑄱 𑄘𑄬𑄊 𑄘𑄳𑄠𑄬𑅁 𑄢𑄬𑄘𑄳𑄅𑄧𑄖𑄴 𑄦𑄧𑄣𑄬 𑄏𑄉𑄬𑄏𑄇𑄴 𑄖𑄧𑄘𑄬𑄇𑄴 𑄞𑄧𑄁 𑄛𑄧𑄢𑄧𑄚𑄴𑅁 𑄚𑄨𑄏𑄨 𑄢𑄬𑄘𑄳𑄅𑄧𑄖𑄴
𑄃𑄧𑄚𑄴𑄥𑄪𑄢𑄴 𑄍𑄧𑄢𑄴𑄟 𑄘𑄳𑄅𑄧𑄉𑄬 𑄍𑄧 𑄓𑄉𑄧𑄚𑄴𑅁 𑄘𑄨𑄝𑄪𑄌𑄳𑄦𑄳𑄠𑄬𑄴 𑄦𑄧𑄣𑄬 𑄜𑄬𑄞𑄳𑄅𑄧𑄠𑄬 𑄓𑄳𑄅𑄧𑄉𑄳𑄅𑄧𑄢𑄨 𑄃𑄪𑄔𑄧𑄱𑄚𑄴𑅁 𑄃𑄧𑄝𑄬𑄣𑄠𑄴 𑄇𑄳𑄅𑄧𑄢𑄩 𑄇𑄪𑄢𑄳𑄦𑄧𑄱𑄠𑄴 𑄇𑄧𑄢𑄴 𑄇𑄧𑄢𑄚𑄴𑅁 𑄃𑄘𑄟𑄧 𑄥𑄪𑄘𑄪𑄢𑄧𑄱 𑄞𑄨𑄘𑄨𑄢𑄳𑄠𑄬
𑄦𑄳𑄅𑄧𑄢𑄨𑄋𑄴 𑄌𑄧𑄋𑄧𑄢𑄠𑄴 𑄖𑄳𑄆𑄬𑄇𑄴 𑄇𑄢𑄳𑄦𑄧𑄚𑄴𑅁 𑄟𑄚𑄫𑄌𑄴 𑄎𑄧𑄚𑄴 𑄗𑄪𑄝𑄬𑄣𑄬 𑄜𑄪𑄎𑄪𑄜𑄪𑄎𑄪 𑄝𑄚 𑄥𑄬 𑄇𑄧𑄙,---𑄘𑄬𑄏𑄧𑄖𑄴 𑄇𑄨 𑄦𑄧𑄝𑄧 𑄇𑄨 𑄚𑄧𑄞𑄧! 𑄙𑄚𑄴𑄛𑄘 𑄃𑄘𑄟𑄧𑄢𑄴 𑄟𑄚𑄫𑄏𑄧𑄱𑄢𑄴 𑄝𑄬𑄉𑄧𑄢𑄴 𑄛𑄧𑄢𑄚𑄴
𑄌𑄳𑄅𑄧𑄇𑄴 𑄌𑄳𑄅𑄧𑄇𑄴! 𑄥𑄬𑄚𑄳𑄦𑄬 𑄙𑄧𑄚𑄴𑄛𑄪𑄘𑄨 𑄟𑄧𑄚𑄧𑄘𑄪𑄊𑄳𑄠𑄬 𑄦𑄣𑄪𑄉𑄧𑄱 𑄦𑄳𑄆 𑄊𑄧𑄢𑄧 𑄇𑄧𑄚𑄖𑄴 𑄝𑄳𑄅𑄧𑄏𑄨 𑄉𑄪𑄏𑄨 𑄉𑄪𑄏𑄨 𑄇𑄚𑄬𑄢𑄴 𑄃𑄳𑄃 𑄟𑄧𑄚𑄧 𑄙𑄪𑄚𑄴𑄘𑄪𑄊𑄳𑄠𑄬 𑄌𑄳𑄅𑄧𑄊𑄳𑄅𑄧𑄛𑄚𑄩 𑄛𑄬𑄣𑄁 𑄝𑄳𑄄𑄬 𑄎𑄢𑄴𑅁 𑄘𑄪𑄌𑄴
𑄘𑄬𑄢𑄴 𑄖𑄢𑄴 𑄥𑄳𑄆𑄬 𑄌𑄳𑄆𑄬𑄢𑄴 𑄃𑄋𑄪𑄣𑄳𑄠𑄬𑄴 𑄇𑄧𑄝 𑄣𑄚𑄳𑄦𑄧𑄢𑄳𑄦𑄬,---'𑄃𑄳𑄅𑄧 𑄉𑄳𑄅𑄧𑄏𑄬𑄚𑄴! 𑄃𑄨𑄠𑄳𑄦𑄬𑄚𑄴 𑄟𑄧𑄢𑄳𑄦𑄬 𑄖𑄭𑄪 𑄇𑄨 𑄉𑄳𑄅𑄧𑄣𑄳𑄦𑄳𑄠𑄬𑄴𑅁 𑄇𑄧𑄎𑄧𑄟 𑄝𑄧𑄏𑄧𑄖𑄴 𑄇𑄨 𑄝𑄬𑄘𑄧𑄟𑄠𑄴 𑄟𑄧𑄢𑄴 𑄜𑄪𑄣𑄧𑄱
𑄎𑄨𑄋𑄴𑄇𑄚𑄨𑄖𑄴 𑄓𑄇𑄴 𑄣𑄉𑄳𑄆𑄬 𑄘𑄨𑄝𑄳𑄠𑄬𑄢𑄴 𑄝𑄪𑄖𑄴𑄙𑄨 𑄖𑄪𑄣𑄨𑄦𑄳𑄣𑄳𑄠𑄬𑅁 𑄃𑄬 𑄎𑄧𑄚𑄧𑄟𑄧𑄖𑄴𑄔𑄧 𑄟𑄭𑄪 𑄇𑄢𑄳𑄦𑄧𑄢𑄳𑄦𑄬 𑄇𑄧𑄚𑄧𑄇𑄨𑄌𑄳𑄦𑄴𑄪 𑄈𑄚𑄧𑄎𑄬𑄠𑄬 𑄉𑄳𑄅𑄧𑄌𑄳𑄦𑄳𑄠𑄧𑄴𑄋𑄴 𑄞𑄨𑄣𑄨 𑄟𑄧𑄚𑄧𑄖𑄴 𑄚𑄳𑄆𑄬𑅁 𑄚𑄇𑄨 𑄉𑄳𑄅𑄧𑄏𑄬𑄚𑄴--𑄖𑄭𑄪
𑄟𑄧𑄢𑄴 𑄃𑄉𑄧 𑄎𑄧𑄚𑄧𑄟𑄧𑄢𑄴 𑄇𑄧𑄎𑄧𑄣𑄳𑄦𑄴𑄚𑄳𑄦𑄨𑄢𑄴 𑄊𑄨𑄚𑄳𑄠𑄬 𑄇𑄬𑄚 𑄃𑄪𑄉𑄪𑄢𑄬 𑄞𑄢𑄴 𑄌𑄳𑄃𑄧𑄢𑄴,𑄥𑄨𑄠𑄬𑄚𑄧𑄙𑄧 𑄇𑄳𑄆 𑄚𑄧 𑄝𑄢𑄧𑄋𑄧𑄢𑄴𑅁 𑄟𑄖𑄴𑄧𑄢𑄴 𑄉𑄳𑄅𑄧𑄏𑄬𑄚𑄴, 𑄎𑄳𑄃𑄬 𑄖𑄳𑄅𑄧𑄣𑄴𑄝𑄨𑄌𑄴 𑄉𑄳𑄅𑄧𑄢𑄳𑄦𑄨𑄌𑄴,-- 𑄃𑄟𑄩
𑄟𑄨𑄣𑄳𑄠𑄬𑄊𑄪𑄚𑄴 𑄜𑄪𑄣𑄧𑄱</p>

<p>𑄎𑄖𑄴,𑄟𑄧𑄢𑄧𑄖𑄳𑄦𑄴𑄪𑄚𑄴 𑄖𑄢𑄳𑄦 𑄎𑄪𑄚𑄨𑄠𑄳𑄅𑄧 𑄞𑄧𑄋𑄧𑄢𑄳𑄦 𑄎𑄖𑄴 𑄃𑄟𑄩 𑄖𑄢𑄳𑄦𑄢𑄴 𑄛𑄧𑄢𑄴𑄥𑄣𑄴𑄧𑄱 𑄦𑄳𑄅𑄧𑄚𑄳𑄆𑄬 𑄝𑄎𑄨 𑄗𑄬𑄠𑄴𑅁 𑄉𑄌𑄴 𑄚𑄳𑄆𑄬 𑄉𑄳𑄅𑄧𑄢𑄨 𑄥𑄳𑄆𑄬 𑄛𑄧𑄢𑄴𑄥𑄣𑄴𑄧𑄱 𑄝𑄎𑄨𑄝𑄧𑄱 𑄇𑄨𑄋𑄨𑄢𑄳𑄦𑄨? 𑄃𑄳𑄅𑄧
𑄉𑄳𑄅𑄧𑄏𑄬𑄚𑄴! 𑄃𑄨𑄠𑄳𑄦𑄬𑄚𑄴 𑄃𑄬𑄇𑄴𑄇 𑄈𑄟𑄇𑄳𑄦𑄴𑄠𑄴 𑄟𑄪𑄢𑄧𑄱𑄖𑄴 𑄛𑄳𑄅𑄧𑄢𑄨 𑄑𑄳𑄅𑄧𑄣𑄳𑄆𑄬 𑄌𑄳𑄃𑄬𑄭𑄌𑄴𑅁</p>

<p>𑄙𑄧𑄚𑄴𑄛𑄪𑄘𑄨 𑄙𑄪𑄚𑄴𑄘𑄫𑄇𑄴 𑄉𑄧𑄢𑄳𑄦𑄬𑄢𑄴 𑄥𑄬 𑄉𑄧𑄢𑄳𑄦𑄬𑄢𑄴,---𑄟𑄖𑄴𑄧𑄢𑄴 𑄎𑄳𑄃𑄬 𑄖𑄢𑄴 𑄟𑄧𑄚𑄬 𑄝𑄪𑄌𑄴 𑄚𑄧 𑄛𑄳𑄃𑄠𑄴𑅁 𑄥𑄬𑄚𑄬 𑄙𑄧𑄚𑄴𑄛𑄪𑄘𑄨 𑄖𑄨𑄝𑄨𑄢𑄳𑄠𑄬 𑄥𑄪𑄙𑄧𑄱𑄢𑄟𑄧𑄖𑄳𑄦𑄴𑄪𑄚𑄴 𑄈𑄘𑄨 𑄛𑄬𑄭𑄌𑄴 𑄟𑄘𑄨𑄖𑄴 𑄛𑄘𑄨
𑄖𑄨𑄉𑄨𑄚𑄨 𑄌𑄪𑄣𑄴 𑄒𑄬𑄋𑄧𑄖𑄴 𑄝𑄬𑄢𑄳𑄄𑄬 𑄥𑄳𑄅𑄧𑄘𑄨 𑄟𑄨𑄣𑄳𑄠𑄬𑄢𑄴 𑄚𑄬𑄉𑄧𑄘𑄚𑄴 𑄟𑄊𑄨 𑄌𑄬𑄦𑄳𑄣𑄧𑅁 𑄇𑄨𑄚𑄴𑄘𑄪 𑄇𑄧𑄙 𑄦𑄧𑄣𑄧𑄘𑄬,-𑄒𑄉𑄪𑄢𑄴 𑄟𑄳𑄅𑄧𑄐𑄳𑄠𑄬𑄴𑄋𑄳𑄦𑄧𑄖𑄳𑄦𑄴𑄪𑄚𑄴 𑄇𑄨 𑄛𑄧𑄱 𑄟𑄉𑄨𑄦𑄳𑄣𑄳𑄠𑄬 𑄛𑄳𑄃𑄠𑄴? 𑄇𑄧𑄙𑄧𑄉𑄬𑄬𑄿
𑄥𑄪𑄙𑄧𑄱𑄢𑄟𑄴 𑄦𑄧𑄣𑄧𑄘𑄬 𑄢𑄌𑄴 𑄊𑄧𑄢𑄧𑄢𑄴 𑄝𑄬𑄘𑄧𑄚𑄴 𑄙𑄢𑄨 𑄛𑄌𑄴 𑄦𑄖𑄳𑄦𑄳𑄠𑄬𑄴𑄢𑄴 𑄝𑄚𑄴𑄙 𑄛𑄪𑄣𑄩𑄌𑄴 𑄝𑄚𑅁 𑄖𑄬𑄠𑄳𑄅𑄧 𑄇𑄨𑄋𑄨𑄢𑄩 𑄢𑄎𑄢𑄴 𑄇𑄧𑄙 𑄃𑄧𑄜𑄬𑄣 𑄉𑄳𑄅𑄧𑄢𑄨𑄞𑄧𑄱! 𑄇𑄧𑄙 𑄃𑄊𑄬 --'𑄢𑄎
𑄃𑄨𑄌𑄳𑄦𑄳𑄠𑄬𑄴𑄠𑄴 𑄝𑄝 𑄇𑄘𑄬'𑅁 𑄥𑄬𑄚𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄴 𑄚𑄬𑄉𑄧 𑄘𑄚𑄴 𑄟𑄉𑄚𑄳𑄦 𑄛𑄚𑄩𑄖𑄴 𑄛𑄳𑄅𑄧𑄢𑄨 𑄎𑄬𑄠𑄬𑄊𑄳𑄆𑅁 𑄙𑄧𑄚𑄴𑄛𑄪𑄘𑄨 𑄙𑄚𑄴 𑄚𑄳𑄆𑄬 𑄈𑄬𑄢𑄴 𑄎𑄬 𑄏𑄢𑄨𑄣𑄧𑄱 𑄥𑄬 𑄥𑄢𑄴 𑄦𑄳𑄅𑄧𑄣𑄴𑅁</p>

<p>𑄢𑄙𑄟𑄧𑄚𑄳𑄦𑄬 𑄖𑄢𑄴 𑄃𑄧𑄏𑄢𑄴 𑄃𑄣𑄳𑄠𑄬𑄴𑄋𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄳𑄦𑄬 𑄝𑄪𑄏𑄳𑄆𑄬 𑄌𑄬𑄦𑄳𑄣𑄧 𑄎𑄳𑄃𑄬 𑄖𑄢𑄴 𑄟𑄧𑄚𑄬 𑄚𑄧 𑄗𑄧𑄢𑄬𑅁 𑄥𑄬𑄚𑄳𑄦𑄬 𑄎𑄬𑄢𑄬𑄙𑄨 𑄢𑄙𑄟𑄧𑄚𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄳𑄦𑄬 𑄝𑄨𑄢𑄧𑄱𑄢𑄴 𑄛𑄳𑄅𑄧𑄢𑄬𑄇𑄳𑄦𑄳𑄠𑄬𑄴
𑄘𑄬𑄊𑄳𑄆𑄬 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄴 𑄝𑄪𑄌𑄴 𑄃𑄚𑄳𑄦𑄨𑄘𑄨 𑄥𑄦𑄧𑄌𑄴 𑄃𑄝𑄪𑄎𑄳𑄆𑄬 𑄘𑄨𑄦𑄳𑄣𑄧𑄱𑅁 𑄝𑄢𑄳𑄦𑄧 𑄦𑄘𑄧 𑄟𑄙𑄖𑄳𑄦𑄴𑄪𑄚𑄴 𑄏𑄟𑄴 𑄟𑄢𑄨 𑄛𑄳𑄆𑄠𑄳𑄅𑄧 𑄃𑄪𑄉𑄪𑄢𑄳𑄠𑄬 𑄈𑄪𑄌𑄴 𑄘𑄨 𑄘𑄨 𑄝𑄢𑄚𑅁 𑄦𑄖𑄳𑄦𑄳𑄠𑄬𑄴𑄢𑄴
𑄌𑄣𑄚𑄢𑄴 𑄥𑄨𑄇𑄳𑄦𑄳𑄠𑄬𑄴 𑄉𑄪𑄢𑄪 𑄌𑄧𑄿𑄝𑄝𑄧𑄖𑄳𑄦𑄴𑄪𑄚𑄴 𑄎𑄳𑄃 𑄥𑄨𑄇𑄳𑄦𑄳𑄠𑄬𑄴 𑄥𑄨𑄠𑄳𑄦𑄬𑄚𑄨 𑄝𑄳𑄃𑄬𑄇𑄴 𑄛𑄧𑄘𑄬 𑄛𑄧𑄘𑄬 𑄘𑄬𑄊𑄳𑄆𑄬 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄳𑄦𑄴𑄪𑄚𑄴 𑄇𑄧𑄚𑄳𑄦𑄧 𑄝𑄝𑄧𑄘𑄬 𑄟𑄧𑄚𑄧𑄘𑄪𑄊𑄧𑄱𑄢𑄴 𑄥𑄣𑄴𑄉𑄳𑄅𑄧𑄢𑄳𑄦 𑄈𑄧𑄱𑄠𑄴
𑄘𑄨𑄦𑄳𑄣𑄧𑄱𑅁 𑄟𑄖𑄴𑄧𑄢𑄴 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄴 𑄎𑄳𑄃𑄬 𑄓𑄧𑄢𑄧 𑄛𑄪𑄇𑄴𑄪𑄚𑄳𑄦𑄳𑄠𑄬 𑄝𑄳𑄃 𑄝𑄚𑄳𑄦𑄳𑄠𑄬𑄴𑄖𑄳𑄦𑄴𑄪𑄚𑄴 𑄥𑄢𑄨 𑄚𑄧 𑄎𑄚𑄴𑅁 𑄇𑄨𑄖𑄳𑄦𑄳𑄠𑄬𑄴𑄠𑄴,𑄢𑄙𑄟𑄧𑄚𑄳𑄦𑄬 𑄎𑄪𑄖𑄴𑄙𑄧𑄱𑄖𑄴 𑄉𑄬𑄦𑄳𑄣𑄬 𑄇𑄨 𑄦𑄧𑄘𑄬 𑄇𑄨 𑄦𑄳𑄆𑄧 𑄖𑄢𑄴
𑄇𑄧𑄚𑄳𑄦𑄧 𑄗𑄠𑄴 𑄒𑄨𑄇𑄴 𑄚𑄳𑄆𑄬𑅁 𑄥𑄬𑄚𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄴 𑄚𑄨𑄖𑄴𑄧𑄱 𑄛𑄧𑄢𑄚𑄴 𑄌𑄳𑄅𑄧𑄇𑄴 𑄌𑄳𑄅𑄧𑄇𑄴𑅁 𑄥𑄨𑄠𑄳𑄦𑄬𑄚𑄴 𑄦𑄧𑄚𑄠𑄳𑄅𑄧 𑄣𑄇𑄴𑅁 𑄝𑄚 𑄙𑄧𑄚𑄴𑄛𑄪𑄘𑄨𑄢𑄴 𑄞𑄨𑄣𑄨 𑄚𑄳𑄄𑄧,---𑄎𑄬 𑄇𑄪𑄚𑄧𑄲 𑄥𑄳𑄅𑄧𑄘𑄨
𑄟𑄨𑄣𑄳𑄠𑄬𑄢𑄴 𑄥𑄨𑄠𑄳𑄦𑄬𑄚𑄴 𑄦𑄧𑄞𑄢𑄴 𑄇𑄧𑄙𑅁 𑄇𑄨𑄖𑄳𑄦𑄳𑄠𑄬𑄴𑄠𑄴,𑄥𑄳𑄅𑄧𑄘𑄨 𑄟𑄨𑄣𑄳𑄠𑄬𑄢𑄴 𑄚𑄬𑄇𑄳𑄦𑄴𑄧𑄱 𑄦𑄧𑄣𑄧𑄘𑄬 𑄞𑄧𑄉𑄧𑄝𑄚𑄧 𑄥𑄚𑄴𑅁 𑄥𑄳𑄅𑄧𑄘𑄨 𑄟𑄨𑄣𑄬𑄭 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴,---'𑄇𑄳𑄠𑄧𑄋𑄧 𑄞𑄧𑄉𑄧𑄝𑄚𑄴 𑄉𑄳𑄅𑄧𑄖𑄧𑄟𑄴
𑄝𑄪𑄖𑄴𑄙𑄧𑄱 𑄃𑄳𑄃 𑄊𑄧𑄢𑄧 𑄞𑄧𑄉𑄧𑄝𑄚𑄴 𑄚𑄨𑄎𑄧𑄱 𑄚𑄬𑄇𑄳𑄦𑄧𑄴𑄱'𑅁 𑄥𑄬𑄚𑄳𑄦𑄬 '𑄚𑄨𑄎𑄧𑄱𑄢𑄴 𑄛𑄧𑄢𑄚𑄴 𑄎𑄳𑄅𑄧𑄇𑄴 𑄖𑄳𑄃𑄧𑄱 𑄚𑄨𑄎𑄧𑄱 𑄚𑄬𑄇𑄳𑄦𑄴𑄧𑄱𑄢𑄴 𑄟𑄚𑄴-𑄃𑄨𑄌𑄴𑄎𑄳𑄠𑄧𑄖𑄴 𑄝𑄎𑄨 𑄗𑄳𑄅𑄧𑄇𑄴,' --𑄃𑄨𑄠𑄳𑄦𑄬𑄚𑄴 𑄥𑄳𑄅𑄧𑄘𑄨 𑄟𑄨𑄣𑄬𑄭
𑄞𑄝𑄧𑄚𑄴𑅁 𑄒𑄨𑄇𑄴 𑄙𑄧𑄚𑄴𑄛𑄪𑄘𑄨𑄠𑄳𑄅𑄧 𑄥𑄨𑄠𑄳𑄦𑄬𑄚𑄴 𑄞𑄝𑄨 𑄖 𑄚𑄬𑄉𑄧𑄢𑄴 𑄌𑄨𑄘𑄳𑄠𑄬 𑄙𑄚𑄴𑄘𑄣𑄳𑄆 𑄖𑄢𑄴 𑄛𑄌𑄴 𑄛𑄧𑄢𑄚𑄬 𑄖𑄚𑄴 𑄚𑄧 𑄟𑄚𑄬𑄢𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄚𑄴 𑄇𑄧𑄙𑄊𑄚𑄴 𑄙𑄧𑄚𑄴𑄛𑄪𑄘𑄨𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄎𑄧𑄘𑄬𑄛𑄧𑄘𑄬 𑄉𑄳𑄅𑄧𑄢𑄳𑄦𑄨 𑄈𑄘𑄳𑄆𑄬 𑄛𑄢𑄬? 𑄈. 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎 𑄟𑄧𑄉𑄧𑄣𑄧
𑄎𑄪𑄖𑄴𑄙𑄧𑄱𑄖𑄴 𑄎𑄬𑄝𑄢𑄴 𑄦𑄳𑄆𑄚𑄳𑄆𑄬 𑄉𑄝𑄪𑄌𑄳𑄦𑄳𑄠𑄬𑄴 𑄥𑄨𑄟𑄪𑄌𑄳𑄠𑄬𑄴 𑄊𑄪𑄚𑄧𑄢𑄳𑄦𑄬 𑄇𑄨 𑄇𑄉𑄳𑄅𑄧𑄌𑄴 𑄛𑄙𑄬𑄠𑄳𑄦𑄬? 𑄉. 𑄙𑄧𑄚𑄴𑄛𑄪𑄘𑄨 𑄇𑄖𑄳𑄦𑄴𑄪𑄚𑄴 𑄚𑄬𑄉𑄧 𑄘𑄚𑄴 𑄟𑄳𑄃𑄇𑄳𑄦𑄳𑄠𑄬𑄴? 𑄊. 𑄥𑄪𑄙𑄧𑄱𑄢𑄟𑄴 𑄇𑄧𑄚𑄳𑄦𑄴 𑄃𑄬𑄦𑄳𑄣𑄧
? 𑄋. 𑄃𑄬𑄇𑄴 𑄃𑄧𑄇𑄴𑄗𑄧𑄖𑄴 𑄢𑄬𑄌𑄴𑄎𑄳𑄠𑄧𑄢𑄴 𑄇𑄨 𑄇𑄨 𑄇𑄪𑄟𑄧𑄁𑄉𑄧𑄣𑄧 𑄌𑄨𑄚𑄴𑄧𑄱 𑄘𑄬𑄊 𑄘𑄳𑄠𑄬? 𑄌. 𑄙𑄧𑄚𑄴𑄛𑄪𑄘𑄨 𑄖𑄨𑄝𑄨𑄢𑄳𑄠𑄬 𑄥𑄪𑄙𑄧𑄱𑄢𑄟𑄧𑄖𑄳𑄦𑄴𑄪𑄚𑄴 𑄇𑄨𑄋𑄨𑄢𑄳𑄦𑄨 𑄚𑄬𑄉𑄧 𑄘𑄚𑄴 𑄟𑄳𑄦𑄳𑄃𑄇𑄳𑄦𑄳𑄠𑄬𑄴? 𑄍. 𑄥𑄳𑄅𑄧𑄘𑄨
𑄟𑄨𑄣𑄬𑄭 𑄚𑄬𑄇𑄳𑄦𑄴𑄧𑄱𑄢𑄬 𑄇𑄨 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴? 𑄎. 𑄥𑄳𑄅𑄧𑄘𑄨 𑄟𑄨𑄣𑄬𑄭 𑄚𑄬𑄇𑄳𑄦𑄴𑄧𑄱𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄇𑄨 𑄞𑄝𑄧𑄚𑄴?</p>
       
<p> 𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄥𑄪𑄙𑄧𑄱𑄢𑄟𑄴! 𑄥𑄪𑄙𑄧𑄱𑄢𑄟𑄴! ----- 𑄢𑄎𑄢𑄴 𑄛𑄌𑄴 𑄦𑄖𑄳𑄠𑄬𑄴𑄢𑄴 𑄝𑄚𑄴𑄙 𑄢𑄌𑄴𑄊𑄧𑄢𑄧 ---- 𑄥𑄳𑄆𑄬 𑄖𑄨𑄝𑄨𑄢𑄳𑄠𑄬
𑄥𑄪𑄙𑄧𑄱𑄢𑄟𑄴𑅁 𑄈. 𑄢𑄬𑄘𑄳𑄅𑄧𑄖𑄴 𑄦𑄧𑄣𑄬 𑄏𑄉𑄬𑄏𑄇𑄴 𑄖𑄧𑄘𑄬𑄇𑄴 ------𑅁 𑄉. 𑄢𑄙𑄟𑄧𑄚𑄳𑄦𑄬 𑄖𑄢𑄴 ----- 𑄙𑄧𑄚𑄴𑄛𑄪𑄘𑄨𑄢𑄳𑄦𑄬 𑄝𑄪𑄏𑄳𑄆𑄬 𑄌𑄬𑄦𑄳𑄣𑄧 𑄎𑄳𑄃𑄬 𑄖𑄢𑄴 𑄟𑄧𑄚𑄬 𑄚𑄧 𑄗𑄧𑄢𑄬𑅁
𑄊. 𑄥𑄳𑄅𑄧𑄘𑄨 𑄟𑄨𑄣𑄬𑄭 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴,- '𑄇𑄳𑄠𑄧𑄋𑄧 𑄞𑄧𑄉𑄧𑄝𑄚𑄴 -- 𑄃𑄳𑄃 𑄊𑄧𑄢𑄧 𑄞𑄧𑄉𑄧𑄝𑄚𑄴 ----𑅁 𑄋. 𑄇𑄨𑄖𑄳𑄦𑄳𑄠𑄬𑄴𑄠𑄴,𑄥𑄳𑄅𑄧𑄘𑄨 𑄟𑄨𑄣𑄳𑄠𑄬𑄢𑄴 𑄚𑄬𑄇𑄳𑄦𑄴𑄧𑄱 𑄦𑄧𑄣𑄧𑄘𑄬 ---- 𑄥𑄚𑄴
𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄥𑄪𑄙𑄧𑄱𑄢𑄟𑄴 𑄃𑄬𑄦𑄳𑄣𑄧 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄌𑄉𑄧𑄢𑄴𑅁 𑄈. 𑄢𑄬𑄘𑄳𑄅𑄧𑄖𑄴 𑄦𑄧𑄣𑄬 𑄏𑄉𑄬𑄏𑄇𑄴 𑄖𑄧𑄘𑄬𑄇𑄴 𑄞𑄧𑄁 𑄛𑄧𑄢𑄧𑄚𑄴𑅁 𑄉. 𑄘𑄨𑄝𑄪𑄌𑄳𑄦𑄳𑄠𑄬𑄴 𑄦𑄧𑄣𑄬 𑄝𑄊𑄬
𑄓𑄳𑄅𑄧𑄉𑄳𑄅𑄧𑄢𑄨 𑄃𑄪𑄔𑄧𑄱𑄚𑄴𑅁 𑄊. 𑄙𑄚𑄴𑄛𑄘 𑄃𑄘𑄟𑄧𑄢𑄴 𑄟𑄚𑄫𑄏𑄧𑄱𑄢𑄴 𑄝𑄬𑄉𑄧𑄢𑄴 𑄛𑄧𑄢𑄚𑄴 𑄌𑄳𑄅𑄧𑄇𑄴 𑄌𑄳𑄅𑄧𑄇𑄴! 𑄋. 𑄌𑄧𑄿𑄝𑄝𑄧𑄖𑄳𑄦𑄴𑄪𑄚𑄴 𑄢𑄙𑄟𑄧𑄚𑄳𑄦𑄬 𑄊𑄨𑄣𑄳𑄠𑄬 𑄈𑄢 𑄥𑄨𑄇𑄳𑄠𑄬𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄣𑄢𑄴𑄌𑄢𑄴, 𑄦𑄖𑄳𑄠𑄬𑄴𑄢𑄴, 𑄥𑄣𑄴𑄉𑄳𑄅𑄧𑄢𑄳𑄦, 𑄃𑄧𑄏𑄢𑄴, 𑄙𑄪𑄚𑄴𑄘𑄪𑄇𑄴, 𑄇𑄪𑄟𑄧𑄁𑄉𑄧𑄣𑄴𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄚𑄘𑄧𑄁𑄥 = 𑄉𑄳𑄅𑄧𑄢𑄨𑄛𑄴𑅁 𑄛𑄧𑄢𑄴𑄝𑄧𑄚 𑄇𑄉𑄳𑄅𑄧𑄌𑄴 = 𑄦𑄪𑄉𑄪𑄟𑄧𑄱 𑄇𑄉𑄳𑄅𑄧𑄌𑄴𑅁 𑄥𑄣𑄴𑄉𑄳𑄅𑄧𑄢𑄳𑄦 = 𑄟𑄧𑄚𑄧𑄖𑄴 𑄜𑄪𑄙𑄨𑄗𑄚𑅁 𑄇𑄪𑄟𑄧𑄁𑄉𑄧𑄣𑄴 = 𑄃𑄧𑄎𑄖𑄴𑄴𑅁
𑄃𑄨𑄌𑄴𑄎𑄳𑄠𑄧𑄖𑄴 = 𑄟𑄚𑄴 𑄥𑄧𑄚𑄴𑄟𑄳𑄦𑄚𑄴𑅁 𑄛𑄳𑄆 = 𑄉𑄧𑄟𑄴𑅁 𑄛𑄳𑄆𑄠𑄴 = 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴𑅁 𑄛𑄳𑄆 = 𑄎𑄳𑄦𑄳𑄠𑄧𑄖𑄴 𑄞𑄖𑄴 𑄈𑄬𑄭𑅁 𑄃𑄧𑄜𑄬𑄣 = 𑄃𑄧𑄣𑄬𑄊𑄧𑄚𑄴𑅁 𑄃𑄣𑄳𑄦𑄳𑄠𑄬𑄴𑄋𑄴 = 𑄝𑄨𑄉𑄨𑄙𑄨
𑅁 𑄙𑄪𑄚𑄴𑄘𑄫𑄇𑄴 = 𑄟𑄧𑄚𑄧𑄘𑄪𑄇𑄴𑅁 𑄇𑄧𑄎𑄧𑄣𑄳𑄦𑄴 = 𑄇𑄧𑄌𑄴𑄖𑄳𑄠𑄧𑅁</p>

<h2>𑄘𑄧𑄌𑄴𑄘𑄨𑄚𑄴 𑄈𑄭 𑄃𑄬𑄇𑄴𑄘𑄨𑄚𑄴 𑄙𑄧𑄢𑄛𑄧𑄢𑄬</h2>

<h3>𑄓𑄁𑄉𑄫 𑄃𑄪𑄟𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄛𑄪𑄢𑄳𑄅𑄧𑄚𑄨 𑄘𑄨𑄚𑄳𑄅𑄧𑄖𑄴 𑄇𑄧𑄚𑄳𑄦𑄧 𑄃𑄬𑄇𑄴 𑄃𑄧𑄇𑄴𑄗𑄧𑄖𑄴 𑄝𑄇𑄳𑄦𑄳𑄠𑄬𑄴, 𑄥𑄬𑄣𑄳𑄠𑄬𑄴, 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴, 𑄘𑄳𑄅𑄧𑄣𑄳𑄠𑄴, 𑄇𑄪𑄉𑄪𑄌𑄳𑄠𑄬𑄴 𑄃𑄳𑄃 𑄘𑄪𑄢𑄴𑄞𑄧𑄱 𑄝𑄧𑄚𑄴 𑄦𑄳𑄆 𑄇𑄖𑄳𑄅𑄴𑄧𑄚𑄧𑄖𑄴 𑄉𑄬𑄦𑄳𑄣𑄇𑄴𑅁 𑄇𑄖𑄳𑄅𑄴𑄧𑄚𑄧𑄖𑄴
𑄎𑄬𑄚𑄳𑄠𑄬𑄠𑄴 𑄃𑄬𑄇𑄴 𑄃𑄧𑄊𑄪𑄢𑄴 𑄖𑄢𑄪𑄟𑄴 𑄏𑄢𑄧𑄖𑄴 𑄇𑄖𑄳𑄅𑄴𑄧𑄚𑄳𑄠𑄬𑄴 𑄝𑄏 𑄝𑄚𑄳𑄦𑄨 𑄇𑄖𑄳𑄅𑄴𑄧𑄚𑄧 𑄇𑄟𑄴 𑄃𑄢𑄴𑄉𑄚𑄨 𑄉𑄳𑄅𑄧𑄣𑄳𑄦𑄳𑄠𑄬𑄴𑄇𑄴𑅁 𑄍𑄧𑄣𑄳𑄦𑄴 𑄦𑄧𑄣𑄧, 𑄘𑄨𑄚𑄴𑄝𑄉𑄬𑄚𑄬 𑄛𑄣𑄴 𑄛𑄣𑄴 𑄉𑄳𑄅𑄧𑄢𑄳𑄦𑄨 𑄝𑄚𑄳𑄦
𑄃𑄬𑄇𑄴𑄎𑄧𑄚𑄴 𑄝𑄏 𑄌𑄳𑄅𑄧𑄉𑄨 𑄗𑄚 𑄃𑄳𑄃 𑄝𑄉𑄳𑄅𑄧𑄌𑄳𑄦𑄨𑄴 𑄦𑄳𑄆𑄚𑄳𑄠𑄬𑄠𑄴 𑄞𑄘𑄧 𑄎𑄪𑄇𑄴𑄧𑄱𑄣𑄴 𑄉𑄧𑄢𑄚𑄳𑄦𑅁 𑄥𑄬 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄢𑄖𑄳𑄅𑄴𑄧𑄣𑄳𑄠𑄬𑄴 𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧𑅁
𑄢𑄖𑄴𑄧𑄣𑄳𑄠𑄬𑄴 𑄝𑄉𑄳𑄅𑄧𑄌𑄳𑄦𑄨𑄴 𑄦𑄳𑄆 𑄏𑄢𑄧𑄖𑄳𑄦𑄴𑄪𑄚𑄴 𑄇𑄳𑄅𑄧𑄢𑄩𑄇𑄪𑄢𑄧𑄲 𑄃𑄬𑄇𑄴 𑄛𑄣𑄴 𑄓𑄉𑄨 𑄃𑄚𑄳𑄦𑄨 𑄃𑄬𑄇𑄴𑄖𑄣𑄴 𑄝𑄧𑄘 𑄛𑄢 𑄝𑄏𑄳𑄆𑄬 𑄘𑄨𑄦𑄳𑄣𑄧𑄱𑅁 𑄥𑄬 𑄝𑄧𑄘𑄊𑄪𑄚𑄴 𑄈𑄧𑄣𑄉𑄳𑄅𑄧𑄢𑄳𑄦𑄨 𑄖 𑄝𑄧𑄚𑄴 𑄘𑄊𑄨𑄢𑄬 𑄛𑄬𑄖𑄴
𑄞𑄧𑄢𑄧𑄚𑄴 𑄈𑄝𑄬𑄣𑄧𑅁 𑄥𑄬 𑄎𑄬𑄢𑄧 𑄙𑄨𑄚𑄴𑄧𑄱𑄖𑄴 𑄇𑄪𑄉𑄪𑄌𑄳𑄠𑄬𑄴𑄢𑄴 𑄛𑄣𑅁 𑄖𑄬 𑄃𑄉𑄛𑄴 𑄏𑄢𑄧𑄖𑄳𑄦𑄴𑄪𑄚𑄴 𑄏𑄢𑄴 𑄝𑄬𑄢𑄬𑄚𑄳𑄠𑄬𑄠𑄴 𑄃𑄬𑄇𑄴𑄖𑄣𑄴 𑄉𑄭𑄪-𑄘𑄪𑄢𑄴 𑄖𑄳𑄅𑄧𑄉𑄬 𑄃𑄚𑄳𑄦𑄨 𑄖 𑄝𑄧𑄚𑄴 𑄘𑄊𑄨𑄢𑄬 𑄈𑄝𑄬𑄣𑄧𑅁 𑄥𑄬
𑄎𑄬𑄢𑄬 𑄝𑄇𑄳𑄦𑄳𑄠𑄬𑄴𑄢𑄴 𑄛𑄣𑄖𑄴 𑄏𑄢𑄧𑄖𑄳𑄦𑄴𑄪𑄚𑄴 𑄥𑄨𑄊𑄳𑄠𑄬𑄢𑄴 𑄟𑄢𑄨 𑄃𑄚𑄳𑄦𑄨 𑄖𑄬𑄠𑄳𑄦𑄧 𑄦𑄬𑄢𑄣𑄳𑄆 𑄈𑄝𑄬𑄣𑄧𑄊𑄨𑅁 𑄥𑄬 𑄎𑄬𑄢𑄬 𑄥𑄪𑄉𑄧𑄌𑄳𑄦𑄳𑄠𑄬𑄴𑄢𑄴 𑄛𑄣 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄖𑄬 𑄖𑄖𑄳𑄦𑄴𑄪𑄚𑄴 𑄘𑄝𑄚 𑄥𑄌𑄴
𑄇𑄝𑄨𑄚𑄳𑄠𑄬𑄠𑄴 𑄢𑄚𑄳𑄦𑄨 𑄗𑄳𑄆𑄘𑄨𑄦𑄳𑄣𑄧𑄱𑅁 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴𑄢𑄴 𑄎𑄬𑄢𑄬 𑄛𑄣 𑄃𑄬𑄦𑄳𑄣𑄧 𑄘𑄪𑄢𑄴𑄞𑄧𑄱𑄢𑄴𑅁 𑄖𑄬 𑄦𑄧𑄣𑄧 𑄃𑄧𑄟𑄧𑄇𑄧𑄘𑄧 𑄥𑄬𑄘𑄟𑄴𑄥𑄢, 𑄖𑄳𑄅𑄧𑄚𑄳𑄅𑄧 𑄎𑄪𑄇𑄴𑄧𑄱𑄣𑄴 𑄉𑄳𑄅𑄧𑄢𑄨𑄝𑄳𑄠𑄬𑄢𑄴 𑄇𑄧𑄚𑄳𑄦𑄧 𑄃𑄪𑄝𑄳𑄆 𑄚𑄳𑄦𑄧
𑄘𑄳𑄠𑄬𑄠𑄴 𑄝𑄏𑄖𑄳𑄦𑄴𑄪𑄚𑄧𑄱 𑄙𑄬𑄭 𑄉𑄬𑄣𑄧𑄊𑄳𑄆𑅁 𑄇𑄖𑄳𑄅𑄴𑄧𑄚𑄳𑄠𑄬𑄴𑄊𑄪𑄚𑄴 𑄝𑄉𑄧𑄖𑄳𑄦𑄴𑄪𑄚𑄴 𑄛𑄬𑄖𑄴 𑄛𑄪𑄢𑄨 𑄛𑄪𑄢𑄨 𑄃𑄳𑄆𑄬𑄚𑄳𑄠𑄬𑄠𑄴 𑄌𑄚𑄴𑄘𑄬 𑄞𑄖𑄴-𑄖𑄳𑄅𑄧𑄚𑄳𑄅𑄧 𑄇𑄧𑄙 𑄘𑄪𑄢𑄧𑄱𑄖𑄴 𑄖𑄬𑄠𑄳𑄦𑄧𑄱 𑄊𑄧𑄢𑄧𑄖𑄴 𑄚𑄳𑄆𑄬𑅁 𑄌𑄬𑄢𑄳𑄅𑄧𑄛𑄣
𑄘𑄉𑄨 𑄘𑄉𑄨 𑄖𑄳𑄅𑄧𑄉𑄳𑄆𑄬 𑄚𑄳𑄦𑄧 𑄛𑄳𑄄𑄬 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴 𑄇𑄧𑄌𑄴𑄖𑄳𑄅𑄧-𑄝𑄨𑄌𑄴𑄖𑄳𑄅𑄧 𑄉𑄳𑄅𑄧𑄢𑄳𑄦𑄨 𑄚𑄨𑄎𑄳𑄠𑄬 𑄢𑄚𑄳𑄦𑄨 𑄝𑄢𑄳𑄦𑄨 𑄝𑄚 𑄝𑄪𑄚𑄳𑄅𑄧 𑄚𑄪𑄚𑄴𑄉𑄪𑄣𑄨 𑄈𑄬𑄣𑄇𑄴𑅁</p>

<p>𑄝𑄬𑄉𑄧 𑄎𑄬𑄢𑄬 𑄥𑄬𑄣𑄳𑄠𑄬𑄴𑄢𑄴 𑄛𑄣 𑄃𑄬𑄦𑄳𑄣𑄧, 𑄖 𑄛𑄣 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄖𑄢𑄴 𑄝𑄬𑄌𑄴 𑄝𑄨𑄝𑄳𑄅𑄧𑄖𑄴 𑄦𑄧𑄣𑄧, 𑄝𑄧𑄘 𑄛𑄢𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄃𑄧𑄘𑄧𑄊𑄧𑄖𑄴 𑄝𑄳𑄅𑄧𑄎𑄨𑄬𑄿𑄳𑄠 𑄊𑄪 𑄃𑄬𑄏𑄬,𑄥𑄨𑄊𑄳𑄠𑄬𑄢𑄧𑄖𑄳𑄠𑄬𑄴𑄠𑄴
𑄈𑄝𑄧𑄖𑄴 𑄝𑄳𑄅𑄧𑄎𑄨𑄬𑄿𑄳𑄠 𑄘𑄝𑄚 𑄙𑄧𑄇𑄴𑄙𑄧𑄉𑄭, 𑄏𑄢𑄴 𑄝𑄬𑄢𑄬𑄣𑄬 𑄉𑄭𑄪-𑄘𑄪𑄢𑄧𑄱 𑄝𑄌𑄴 𑄚𑄳𑄦𑄧 𑄛𑄳𑄃𑄭, 𑄘𑄝𑄚 𑄥𑄌𑄴 𑄇𑄝𑄨𑄝𑄳𑄠𑄬𑄢𑄴 𑄌𑄬𑄦𑄳𑄣𑄬 𑄈𑄬𑄋𑄬𑄘 𑄇𑄬𑄠𑄬𑄖𑄴 𑄚𑄧 𑄇𑄪𑄣𑄧𑄱𑄠𑄴𑅁 𑄝𑄬𑄉𑄧 𑄎𑄬𑄢𑄬
𑄚𑄨𑄢𑄴𑄝𑄳𑄅𑄧𑄣𑄨𑄢𑄴 𑄇𑄪𑄝𑄪𑄖𑄴𑄘𑄨 𑄥𑄢𑄴 𑄉𑄳𑄅𑄧𑄣𑄳𑄦𑄴𑄧𑄱,------𑄃𑄬𑄇𑄴 𑄟𑄳𑄦𑄬𑄢𑄋𑄴 𑄦𑄊𑄨𑄚𑄳𑄠𑄬𑄠𑄴 𑄃𑄬𑄇𑄴 𑄖𑄬𑄣𑄳𑄅𑄧𑄚𑄴 𑄥𑄪𑄉𑄪𑄢𑄳𑄦𑄨 𑄉𑄪𑄣𑄧𑄱 𑄙𑄧𑄇𑄴 𑄉𑄳𑄅𑄧𑄢𑄳𑄦𑄨 𑄊𑄘𑄨 𑄗𑄳𑄆 𑄘𑄨𑄚𑄳𑄠𑄬𑄠𑄴 𑄇𑄝𑄧𑄢𑄴 𑄟𑄪𑄃𑄪𑄢𑄨 𑄎𑄧𑄢𑄴
𑄥𑄧𑄣𑄧𑄚 𑄘𑄨 𑄛𑄧𑄦𑄳𑄣𑄧𑅁 𑄝𑄇𑄴𑄧𑄱𑄊𑄪𑄚𑄴 𑄃𑄳𑄆𑄬𑄚𑄳𑄠𑄬𑄠𑄴 𑄇𑄳𑄅𑄧𑄋𑄳𑄆𑄬 𑄇𑄳𑄅𑄧𑄋𑄳𑄆𑄬 𑄇𑄧𑄦𑄳𑄣𑄧,----'𑄞𑄬𑄭 𑄣𑄧𑄇𑄴, 𑄎𑄧𑄢𑄴 𑄃𑄪𑄘𑄨𑄚𑄳𑄠𑄬𑄠𑄴 𑄃𑄬𑄇𑄳𑄦𑄴𑄧𑄱𑄢𑄳𑄦𑄬 𑄃𑄙𑄟𑄧𑄢 𑄇𑄨𑄌𑄳𑄦𑄴𑄪 𑄖𑄳𑄅𑄧𑄚𑄴 𑄖𑄳𑄅𑄧𑄉𑄬𑄭 𑄚𑄳𑄃𑄧
𑄝𑄳𑄃𑄢𑄧𑄋𑄴, 𑄝𑄚 𑄃𑄬𑄇𑄳𑄦𑄴𑄧𑄱 𑄥𑄪𑄉𑄪𑄢𑄨 𑄉𑄪𑄣𑄧𑄱 𑄢𑄚𑄳𑄦𑄨 𑄗𑄳𑄆 𑄘𑄧𑄱𑄋𑄴𑄊𑄬, 𑄇𑄧𑄚𑄧𑄢𑄧𑄉𑄧𑄟𑄴 𑄌𑄪𑄘𑄧𑄱 𑄟𑄪𑄘𑄧𑄱 𑄈𑄧, 𑄟𑄭𑄪 𑄈𑄬𑄭 𑄚𑄧 𑄝𑄢𑄨𑄟𑄴𑅁 𑄝𑄧𑄚𑄴𑄘𑄊𑄨 𑄇𑄧𑄦𑄳𑄣𑄇𑄴, --'𑄦𑄧𑄝𑄧 𑄦𑄧𑄝𑄧 𑄝𑄧𑄚𑄴 𑄎𑄧𑄢𑄴
𑄃𑄳𑄃𑄪𑄖𑄳𑄦𑄳𑄠𑄬𑄴 𑄇𑄨 𑄃𑄢𑄴 𑄉𑄧𑄖𑄬𑄴 '𑅁</p>

<p>𑄥𑄬 𑄎𑄬𑄢𑄬𑄙𑄨 𑄃𑄬𑄇𑄴𑄙𑄨𑄚𑄴 𑄎𑄢𑄴, 𑄘𑄨𑄙𑄨𑄚𑄴 𑄎𑄢𑄴 𑄥𑄬𑄣𑄳𑄠𑄬𑄴𑄢𑄴 𑄃𑄢𑄴 𑄎𑄧𑄢𑄴 𑄉𑄧𑄟𑄴 𑄚𑄧𑄦𑄳𑄆𑄧𑅁 𑄎𑄬𑄢𑄬 𑄥𑄬𑄣𑄳𑄠𑄬𑄴 𑄟𑄧𑄢 𑄟𑄧𑄢 𑄉𑄳𑄅𑄧𑄢𑄳𑄦𑄨 𑄇𑄧𑄦𑄳𑄣𑄧, '𑄟𑄧𑄢𑄴 𑄈𑄟𑄇𑄳𑄦𑄴𑄠𑄴 𑄉𑄧𑄋 𑄝𑄬𑄎𑄢𑄴
𑄦𑄳𑄅𑄧𑄠𑄬 𑄛𑄢𑄳𑄦𑄛𑄳𑄃𑄁 𑄘𑄣𑄨 𑄚𑄧 𑄦𑄧𑄣𑄬 𑄟𑄭𑄪 𑄉𑄧𑄟𑄴 𑄚𑄧 𑄦𑄳𑄅𑄧𑄟'𑅁 𑄇𑄨 𑄃𑄳𑄃𑄢𑄴 𑄉𑄳𑄅𑄧𑄢𑄨𑄝𑄳𑄠𑄬𑄇𑄴 𑄢𑄖𑄳𑄅𑄴𑄧𑄣𑄳𑄠𑄬𑄴𑄢𑄳𑄦𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬𑄇𑄴𑅁 𑄖𑄳𑄃𑄧𑄱 𑄖𑄢𑄴 𑄎𑄧𑄢𑄳𑄦𑄚𑄴 𑄉𑄧𑄟𑄴 𑄚𑄧 𑄦𑄳𑄆𑄧𑅁
𑄥𑄬𑄣𑄳𑄠𑄬𑄴 𑄃𑄢𑄳𑄦𑄧 𑄇𑄧𑄦𑄳𑄣𑄧,--- 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴𑄢𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧𑄘𑄬 𑄛𑄢𑄳𑄦𑄛𑄳𑄃𑄁! 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴𑄢𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬𑄇𑄴𑅁 𑄎𑄬 𑄉𑄧𑄟𑄴 𑄚𑄧 𑄦𑄧𑄣𑄧 𑄖 𑄎𑄧𑄢𑄳𑄦𑄚𑄴𑅁 𑄥𑄬𑄣𑄳𑄠𑄬𑄴
𑄥𑄬𑄌𑄴𑄟𑄬𑄌𑄴 𑄇𑄧𑄦𑄳𑄣𑄧,--- 𑄚𑄇𑄨 𑄇𑄪𑄉𑄪𑄌𑄳𑄠𑄬𑄴𑄢𑄳𑄦𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧? 𑄎𑄬𑄢𑄬 𑄇𑄪𑄉𑄪𑄌𑄳𑄠𑄬𑄴𑄢𑄳𑄦𑄬𑄠𑄧 𑄇𑄝𑄨 𑄘𑄳𑄠𑄬 𑄦𑄧𑄣𑄧𑅁 𑄎𑄳𑄃𑄬 𑄖𑄢𑄴 𑄎𑄧𑄢𑄴 𑄉𑄧𑄟𑄴 𑄚𑄧 𑄦𑄧𑄣𑄧𑅁 𑄦𑄬𑄚𑄬 𑄦𑄬𑄚𑄬
𑄝𑄳𑄃𑄬𑄇𑄴 𑄜𑄪𑄢𑄬𑄦𑄳𑄣𑄇𑄴 𑄝𑄚𑄳𑄦 𑄝𑄇𑄳𑄦𑄳𑄠𑄬𑄴𑄣𑄳𑄆 𑄥𑄬𑄣𑄳𑄠𑄬𑄴𑅁</p>

<p>𑄎𑄬𑄢𑄬 𑄝𑄇𑄳𑄦𑄳𑄠𑄬𑄴 𑄥𑄬𑄣𑄳𑄠𑄬𑄴𑄢𑄳𑄦𑄬 𑄇𑄧𑄦𑄳𑄣𑄧,--𑄝𑄧𑄚𑄴, 𑄃𑄬 𑄎𑄉𑄳𑄃𑄚𑄴 𑄈𑄟𑄇𑄳𑄦𑄴𑄠𑄴 𑄘𑄪𑄌𑄴 𑄦𑄧𑄝𑄧 𑄛𑄢𑄳𑄦𑄛𑄳𑄃𑄁! 𑄃𑄨𑄖𑄳𑄦𑄴𑄪𑄚𑄴 𑄙𑄬𑄝𑄧𑄁𑄉𑄬𑅁 𑄥𑄬𑄣𑄳𑄠𑄬𑄴 𑄇𑄳𑄆𑄧𑄙𑄳𑄠𑄬, 𑄝𑄧𑄚𑄴, 𑄟𑄭𑄪𑄙𑄧 𑄦𑄘𑄨 𑄚𑄧
𑄝𑄢𑄨𑄟𑄴𑅁 𑄇𑄨 𑄃𑄢𑄴 𑄉𑄳𑄅𑄧𑄢𑄨𑄞𑄧𑄱 𑄝𑄇𑄳𑄦𑄳𑄠𑄬𑄴, 𑄥𑄬𑄣𑄳𑄠𑄬𑄴𑄢𑄳𑄦𑄬 𑄝𑄪𑄉𑄨𑄝𑄳𑄠𑄬𑄢𑄴 𑄃𑄢𑄴𑄉𑄚𑄨 𑄉𑄳𑄅𑄧𑄣𑄳𑄦𑄴𑄧𑄱𑅁 𑄥𑄬𑄣𑄳𑄠𑄬𑄴 𑄇𑄳𑄆𑄧𑄙𑄳𑄠𑄬, 𑄝𑄧𑄚𑄴, 𑄖𑄧𑄢𑄴 𑄇𑄬𑄌𑄳𑄠𑄬𑄴𑄚𑄳𑄦𑄨 𑄎𑄧𑄟𑄧 𑄥𑄣𑄴𑄧𑄱, 𑄃𑄳𑄃 𑄃𑄪𑄞𑄧𑄱 𑄃𑄪𑄞𑄧𑄱,
𑄖𑄧𑄢𑄴 𑄛𑄨𑄙𑄨 𑄃𑄪𑄉𑄪𑄢𑄬 𑄃𑄬𑄇𑄳𑄦𑄴𑄧𑄱 𑄥𑄧𑄚𑄴 𑄖𑄢 𑄖𑄪𑄣𑄳𑄦𑄧𑄱𑄋𑄴, 𑄥𑄧𑄚𑄴 𑄖𑄢𑄞𑄧𑄱 𑄃𑄪𑄉𑄪𑄢𑄳𑄠𑄬 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴 𑄝𑄳𑄅𑄧𑄏𑄨𑄚𑄳𑄠𑄬𑄠𑄴 𑄎𑄬𑄭 𑄛𑄢𑄨𑄟𑄴𑅁</p>

<p>𑄝𑄇𑄳𑄦𑄳𑄠𑄬𑄴 𑄥𑄬𑄣𑄳𑄠𑄬𑄴𑄢𑄴 𑄇𑄧𑄙𑄊𑄚𑄴 𑄟𑄚𑄨𑄣𑄧𑄱𑅁 𑄥𑄬𑄣𑄳𑄠𑄬𑄴 𑄇𑄨 𑄉𑄳𑄅𑄧𑄣𑄳𑄦𑄴𑄧𑄱, --- 𑄝𑄇𑄳𑄦𑄳𑄠𑄬𑄴 𑄛𑄨𑄘𑄨𑄖𑄴 𑄃𑄪𑄘𑄨 𑄝𑄬𑄚 𑄃𑄬𑄇𑄳𑄦𑄴𑄧𑄱 𑄙𑄳𑄅𑄧𑄢𑄳𑄆𑄬 𑄣𑄧𑄦𑄳𑄣𑄧𑅁 𑄎𑄘𑄬 𑄎𑄘𑄬 𑄝𑄬𑄚𑄞𑄧𑄱 𑄜𑄪𑄚𑄴𑄘𑄨,
𑄥𑄧𑄚𑄴 𑄖𑄢𑄞𑄧𑄱𑄖𑄴 𑄃𑄊𑄪𑄚𑄴 𑄝𑄏𑄳𑄆𑄬 𑄘𑄨𑄿𑄧𑄱, 𑄥𑄬𑄚𑄬 𑄥𑄬𑄚𑄬 𑄝𑄇𑄳𑄦𑄳𑄠𑄬𑄴 𑄇𑄬𑄠𑄳𑄦𑄬𑄖𑄴 𑄃𑄊𑄪𑄚𑄴𑄝𑄏𑄳𑄆𑄬𑄘𑄨 𑄃𑄬𑄇𑄳𑄦𑄴𑄪 𑄜𑄣𑄬 𑄛𑄨𑄘𑄨𑄖𑄳𑄦𑄴𑄪𑄚𑄴 𑄏𑄟𑄴𑄘𑄨 𑄙𑄳𑄆𑄬 𑄉𑄬𑄣𑄧𑄊𑄳𑄆𑅁 𑄥𑄬𑄣𑄳𑄠𑄬𑄴 𑄙𑄳𑄆𑄬 𑄎𑄘𑄬 𑄎𑄘𑄬
𑄃𑄧𑄎𑄧𑄟𑄧𑄚𑄬 𑄃𑄬𑄇𑄳𑄦𑄱𑄴𑄧 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴 𑄢𑄉𑄬𑄠𑄳𑄦𑄬 𑄟𑄚𑄬𑄭 𑄣𑄊𑄧𑄖𑄴 𑄛𑄳𑄄𑄬 𑄇𑄳𑄆𑄧𑄙𑄳𑄠𑄬, 𑄞𑄬𑄭𑄙𑄧𑄚𑄴,---𑄖𑄭𑄪 𑄈𑄇𑄳𑄦𑄴𑄧𑄚𑄴 𑄎𑄨𑄢𑄳𑄠𑄬𑄉𑄳𑄆, 𑄟𑄭𑄪 𑄖𑄧𑄢𑄴 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴𑄞𑄧𑄱 𑄢𑄊𑄳𑄆𑄬 𑄘𑄨𑄘𑄧𑄱𑄋𑄴𑅁
𑄥𑄬𑄣𑄳𑄠𑄬𑄴 𑄈𑄧𑄝𑄧𑄁 𑄃𑄬𑄇𑄳𑄦𑄴𑄚𑄴 𑄝𑄚𑄩 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴𑄞𑄧𑄱 𑄢𑄊 𑄙𑄳𑄅𑄧𑄣𑄴𑄧𑄱𑅁 𑄈𑄇𑄳𑄦𑄴𑄧𑄚𑄴 𑄎𑄬𑄢𑄬 𑄝𑄇𑄳𑄦𑄳𑄠𑄬𑄴 𑄇𑄬𑄠𑄬𑄖𑄴 𑄊𑄊 𑄉𑄳𑄅𑄧𑄢𑄳𑄦𑄨 𑄥𑄬𑄣𑄳𑄠𑄬𑄴𑄢𑄳𑄦𑄬 𑄉𑄳𑄅𑄧𑄝𑄨 𑄉𑄳𑄅𑄧𑄝𑄨 𑄥𑄳𑄠𑄧𑄖𑄴 𑄿𑄪𑄋𑄨𑄣𑄧𑄱𑄉𑄳𑄆𑅁
𑄥𑄬𑄣𑄳𑄠𑄬𑄴 𑄝𑄇𑄳𑄦𑄳𑄠𑄬𑄴𑄢𑄬 𑄘𑄬𑄚𑄳𑄦𑄬𑄭 𑄇𑄧𑄿𑄧 𑄃𑄳𑄦 𑄥𑄬 𑄊 𑄉𑄧𑄟𑄴 𑄉𑄧𑄖𑄳𑄦𑄬𑄴 𑄇𑄧𑄘𑄧𑄇𑄳𑄦𑄴𑄧𑄚𑄴, 𑄃𑄬 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴𑄞𑄧𑄱𑄖𑄴 𑄇𑄧𑄠𑄬𑄇𑄴 𑄉𑄳𑄅𑄧𑄌𑄳𑄠𑄬𑄴𑄚𑄴 𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧𑅁 𑄝𑄇𑄳𑄦𑄳𑄠𑄬𑄴 𑄎𑄧𑄊𑄧𑄚𑄴 𑄥𑄳𑄆𑄬
𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴 𑄞𑄧𑄱𑄖𑄴 𑄇𑄧𑄠𑄬𑄇𑄴 𑄉𑄳𑄅𑄧𑄌𑄳𑄠𑄬𑄴𑄚𑄴 𑄘𑄨𑄦𑄳𑄣𑄧𑄱 𑄖𑄢𑄴 𑄛𑄧𑄢 𑄊𑄧𑄝𑄚𑄳𑄦𑄨 𑄝𑄬𑄌𑄴 𑄉𑄳𑄅𑄧𑄢𑄳𑄦𑄨 𑄎𑄳𑄅𑄧𑄣𑄨 𑄃𑄪𑄙𑄨 𑄈𑄧𑄝𑄧𑄢𑄴 𑄛𑄬𑄿𑄧 𑄥𑄬𑄣𑄳𑄠𑄬𑄴𑄚𑄬 𑄖𑄢𑄬 𑄘𑄪𑄇𑄴 𑄘𑄬𑄖𑄬𑄴𑅁 𑄃𑄢𑄳𑄦𑄧 𑄝𑄬𑄌𑄴 𑄢𑄇𑄴
𑄃𑄪𑄙𑄨 𑄥𑄬𑄣𑄳𑄠𑄬𑄴𑄢𑄬 𑄣𑄧𑄢 𑄙𑄧𑄱𑄣𑄴𑄧𑄱𑅁 𑄙𑄳𑄆𑄬 𑄎𑄘𑄬 𑄎𑄘𑄬 𑄥𑄬𑄣𑄳𑄠𑄬𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄟𑄳𑄅𑄧𑄢𑄨𑄎𑄧𑄱 𑄖𑄳𑄅𑄧𑄣𑄳𑄆 𑄢𑄇𑄴𑄧𑄱𑄣𑄩 𑄣𑄊𑄧𑄖𑄴 𑄛𑄳𑄄𑄬, 𑄥𑄳𑄃𑄧𑄱𑄙𑄧 𑄃𑄳𑄃𑄬 𑄥𑄨𑄋𑄨𑄢𑄳𑄦𑄨 𑄝𑄇𑄳𑄦𑄳𑄠𑄬𑄴𑄢𑄳𑄦𑄬 𑄘𑄪𑄇𑄴 𑄣𑄉𑄬𑄣𑄧𑅁
𑄝𑄇𑄳𑄦𑄳𑄠𑄬𑄴𑄖𑄳𑄦𑄴𑄪𑄚𑄴 𑄃𑄢𑄳𑄦𑄧 𑄝𑄬𑄌𑄴 𑄢𑄇𑄴 𑄃𑄪𑄘𑄨𑄿𑄧𑄱𑅁 𑄝𑄇𑄳𑄦𑄳𑄠𑄬𑄴𑄢𑄴 𑄢𑄉𑄧𑄢𑄴 𑄉𑄧𑄋𑄴 𑄘𑄳𑄄𑄬 𑄥𑄬𑄣𑄳𑄠𑄬𑄴 𑄃𑄬𑄇𑄳𑄦𑄴𑄧𑄱 𑄘𑄧𑄜𑄉 𑄉𑄏𑄧 𑄥𑄬𑄢𑄬𑄘𑄨 𑄜𑄣𑄴 𑄟𑄢𑄨 𑄘𑄧𑄢𑄬 𑄙𑄳𑄆𑄬 𑄉𑄬𑄦𑄳𑄣𑄧𑅁 𑄃𑄳𑄃𑄢𑄴
𑄝𑄇𑄳𑄦𑄳𑄠𑄬𑄴𑄠𑄳𑄅𑄧 𑄥𑄨𑄚𑄴𑄘𑄨 𑄥𑄬𑄣𑄳𑄠𑄬𑄴𑄢𑄬 𑄣𑄳𑄅𑄧𑄢𑄳𑄆𑄬 𑄚𑄬𑄎𑄘𑄬 𑄖𑄬 𑄥𑄬 𑄜𑄉𑄞𑄧𑄱𑄖𑄴 𑄌𑄨𑄝𑄳𑄠𑄬𑄖𑄴 𑄝𑄏𑄨 𑄗𑄨𑄁 𑄗𑄨𑄁 𑄉𑄳𑄅𑄧𑄢𑄳𑄦𑄨 𑄢𑄧𑄦𑄳𑄣𑄧𑅁 𑄥𑄬𑄚𑄬 𑄥𑄬𑄚𑄬 𑄝𑄇𑄳𑄦𑄳𑄠𑄬𑄴 𑄥𑄨𑄠𑄳𑄅𑄧𑄖𑄴 𑄟𑄧𑄢𑄨𑄎𑄳𑄆𑄬 𑄥𑄬𑄣𑄳𑄠𑄬𑄴 𑄛𑄳𑄅𑄧𑄎𑄬𑄭
𑄛𑄳𑄅𑄧𑄎𑄬𑄭 𑄈𑄬𑄣𑄧𑅁 𑄃𑄉𑄧 𑄎𑄧𑄚𑄴𑄟𑄧𑄢𑄴 𑄝𑄇𑄳𑄦𑄳𑄠𑄬𑄴𑄢𑄴 𑄛𑄳𑄅𑄧𑄢 𑄘𑄇𑄳𑄦𑄴𑄚𑄨 𑄣𑄪𑄉𑄳𑄆𑄬 𑄚𑄳𑄃𑄧𑄝𑄢𑄬, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄃𑄨𑄇𑄳𑄦𑄴𑄪𑄚𑄪𑄠𑄧 𑄝𑄊𑄧𑄢𑄴 𑄇𑄬𑄠𑄬𑄖𑄴 𑄘𑄉𑄘𑄇𑄳𑄠𑄬𑄴 𑄘𑄬𑄊 𑄎𑄭𑅁 𑄥𑄬𑄣𑄳𑄠𑄬𑄴 𑄟𑄧𑄚𑄬 𑄟𑄧𑄚𑄬
𑄞𑄝𑄬𑄖𑄬𑄴 𑄝𑄬𑄇𑄴 𑄝𑄧𑄚𑄪𑄚𑄧𑄱𑄢𑄬𑄘𑄧 𑄈𑄬𑄭 𑄜𑄪𑄢𑄬𑄣𑄪𑄁, 𑄃𑄬𑄝𑄢𑄧𑄖𑄴 𑄘𑄪𑄢𑄴 𑄝𑄧𑄚𑄳𑄦𑄬 𑄇𑄪𑄙𑄪 𑄃𑄊𑄬 𑄖𑄢𑄳𑄦𑄬 𑄖𑄧𑄉 𑄎𑄁𑅁 𑄃𑄨𑄚𑄴𑄘𑄨 𑄘𑄪𑄢𑄴𑄝𑄧𑄚𑄳𑄦𑄬 𑄥𑄬 𑄥𑄧𑄟𑄧𑄌𑄴𑄖𑄳𑄅𑄧 𑄦𑄣𑄴 𑄝𑄨𑄘𑄧𑄚𑄴𑄘𑄧 𑄝𑄳𑄃𑄬𑄇𑄴 𑄈𑄧𑄝𑄧𑄢𑄴 𑄛𑄳𑄃𑄭
𑅁 𑄖𑄬 𑄃𑄎𑄧𑄦𑄳𑄣𑄬 𑄃𑄉𑄬𑄙𑄨 𑄝𑄳𑄃𑄬𑄌𑄴 𑄘𑄪𑄢𑄧𑄱𑄖𑄴 𑄙𑄳𑄆𑄬 𑄚𑄳𑄃𑄧 𑄎𑄭𑅁 𑄥𑄬𑄣𑄳𑄠𑄬𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄖𑄧𑄉𑄘𑄬 𑄖𑄧𑄉𑄘𑄬 𑄃𑄬𑄇𑄳𑄦𑄧𑄴𑄱 𑄓𑄋𑄳𑄦𑄧𑄢𑄴 𑄥𑄨𑄣𑄧𑄱 𑄃𑄪𑄉𑄪𑄢𑄳𑄠𑄬 𑄦𑄊 𑄥𑄣𑄧𑄖𑄴 𑄝𑄳𑄅𑄧𑄎𑄨𑄦𑄳𑄣𑄧𑄱𑅁 𑄦𑄇𑄳𑄦𑄬𑄴
𑄦𑄇𑄳𑄦𑄬𑄴 𑄖𑄢𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄓𑄉𑄨 𑄇𑄧𑄦𑄳𑄣𑄧, '𑄃𑄳𑄅𑄧, 𑄘𑄪𑄢𑄴𑄝𑄧𑄚𑄴, 𑄟𑄭𑄪 𑄝𑄬𑄇𑄴 𑄝𑄧𑄚𑄪𑄚𑄳𑄦𑄧𑄱𑄢𑄳𑄦𑄬 𑄈𑄬𑄭 𑄜𑄪𑄢𑄬𑄠𑄳𑄅𑄧𑄁, 𑄦𑄨𑄇𑄳𑄦𑄳𑄠𑄬𑄴 𑄖𑄧𑄢𑄳𑄦𑄬 𑄛𑄬𑄦𑄳𑄣𑄬𑄠𑄧 𑄈𑄬𑄟𑄴, 𑄖𑄭𑄪 𑄇𑄪𑄙𑄪 𑄃𑄊𑄧𑄌𑄴?' 𑄇𑄝
𑄎𑄧𑄉𑄢𑄳𑄦𑄬 𑄃𑄳𑄃 𑄘𑄨𑄏𑄳𑄠𑄬 𑄟𑄇𑄳𑄦𑄳𑄠𑄬𑄴 𑄖𑄢𑄴 𑄘𑄪𑄢𑄴𑄝𑄧𑄚𑄳𑄦𑄬 𑄃𑄳𑄃𑄬 𑄥𑄬 𑄥𑄨𑄣𑄳𑄦𑄴𑄧𑄱 𑄖𑄧𑄣𑄬 𑄃𑄊𑄬𑅁 𑄘𑄉𑄨𑄣𑄳𑄠𑄬 𑄛𑄪𑄚𑄧𑄱 𑄖𑄧𑄣𑄧𑄖𑄳𑄦𑄴𑄪𑄚𑄴 𑄥𑄧𑄟𑄧𑄖𑄴 𑄘𑄬𑅁 𑄥𑄬𑄣𑄳𑄠𑄬𑄴 𑄟𑄧𑄚𑄬 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄖 𑄛𑄪𑄚𑄧𑄱
𑄞𑄬𑄘𑄝𑄧𑄱𑄠𑄴 𑄥𑄧𑄟𑄧𑄖𑄴 𑄘𑄬𑅁 𑄢𑄉𑄬 𑄃𑄬𑄇𑄳𑄦𑄴𑄚𑄴 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴 𑄉𑄳𑄅𑄧𑄢𑄳𑄦𑄨 𑄛𑄪𑄚𑄧𑄱 𑄞𑄬𑄘𑄝𑄧𑄱𑄖𑄴 𑄞𑄳𑄅𑄢𑄳𑄆𑄬𑄘𑄨𑄦𑄳𑄣𑄧𑄱𑅁 𑄥𑄬𑄚𑄬 𑄥𑄬𑄚𑄬 𑄎𑄉𑄖𑄴 𑄟𑄳𑄅𑄧𑄢𑄨 𑄉𑄬𑄿𑄧𑅁 𑄥𑄬𑄣𑄳𑄠𑄬𑄴 𑄟𑄳𑄅𑄧𑄢𑄨𑄝𑄳𑄠𑄬𑄢𑄴 𑄃𑄧𑄇𑄴𑄗𑄧𑄖𑄴
𑄘𑄪𑄢𑄴𑄝𑄧𑄚𑄳𑄦𑄬 𑄟𑄘𑄨 𑄃𑄪𑄘𑄨𑄦𑄳𑄣𑄧𑄱, --- "𑄝𑄧𑄚𑄴 𑄖𑄭𑄪 𑄘𑄧𑄌𑄴 𑄘𑄨𑄚𑄴 𑄈𑄬𑄣𑄬, 𑄃𑄬𑄌𑄳𑄠𑄬𑄴𑄙𑄧 𑄙𑄧𑄢 𑄛𑄧𑄦𑄳𑄣𑄬, 𑄃𑄬𑄌𑄳𑄠𑄬𑄴 𑄟𑄧𑄢𑄴 𑄖𑄧𑄢𑄳𑄦𑄬 𑄈𑄚𑄢𑄴 𑄛𑄣,"--- 𑄇𑄳𑄅𑄧𑄠𑄴𑄚𑄳𑄦𑄳𑄠𑄬𑄠𑄴 𑄣𑄢𑄳𑄦𑄬
𑄣𑄢𑄳𑄦𑄬 𑄉𑄳𑄅𑄧𑄢𑄨 𑄥𑄬𑄣𑄳𑄠𑄬𑄴𑄢𑄬 𑄛𑄳𑄅𑄧𑄎𑄬𑄭 𑄛𑄳𑄅𑄧𑄎𑄬𑄭 𑄈𑄬𑄣𑄧𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄳𑄅𑄧𑄖𑄴 𑄝𑄇𑄳𑄦𑄳𑄠𑄬𑄴𑄘𑄊𑄨 𑄇𑄧𑄚𑄳𑄦𑄴 𑄇𑄧𑄚𑄳𑄦𑄴 𑄇𑄖𑄳𑄅𑄴𑄧𑄚𑄧𑄖𑄴 𑄎𑄬𑄠𑄳𑄅𑄧𑄚𑄴? 𑄈. 𑄝𑄏 𑄌𑄳𑄅𑄧𑄉𑄨 𑄗𑄚 𑄃𑄳𑄃 𑄝𑄉𑄳𑄅𑄧𑄌𑄳𑄦𑄨𑄴
𑄛𑄳𑄆𑄘𑄳𑄠𑄬𑄚𑄳𑄦𑄬 𑄇𑄨 𑄥𑄧𑄣𑄳𑄦𑄴 𑄦𑄳𑄅𑄧𑄠𑄬? 𑄉. 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄇𑄧𑄚𑄳𑄦𑄴 𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧? 𑄊. 𑄘𑄪𑄢𑄴𑄞𑄧𑄱𑄠𑄴 𑄝𑄏 𑄌𑄳𑄅𑄧𑄉𑄨 𑄛𑄣 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄇𑄨
𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄋 𑄇𑄖𑄳𑄅𑄴𑄧𑄚𑄳𑄅𑄧𑄖𑄴 𑄝𑄬𑄉𑄧 𑄎𑄬𑄢𑄬 𑄇𑄢𑄴 𑄝𑄏 𑄌𑄳𑄅𑄧𑄉𑄨 𑄛𑄣 𑄃𑄬𑄦𑄳𑄣𑄧? 𑄖𑄬 𑄇𑄨𑄋𑄨𑄢𑄳𑄦𑄨 𑄖𑄳𑄅𑄧𑄚𑄳𑄅𑄧 𑄎𑄪𑄇𑄴𑄧𑄱𑄣𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄌. 𑄘𑄧𑄌𑄴 𑄘𑄨𑄚𑄴 𑄈𑄬𑄭 𑄃𑄬𑄇𑄴𑄘𑄨𑄚𑄴 𑄇𑄧𑄚𑄳𑄦𑄴
𑄙𑄧𑄢 𑄛𑄳𑄅𑄧𑄌𑄳𑄦𑄳𑄠𑄬𑄴? 𑄍. 𑄥𑄬𑄣𑄳𑄠𑄬𑄴 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄌𑄳𑄦𑄳𑄠𑄬? 𑄖𑄢𑄳𑄦𑄬 𑄇𑄧𑄚𑄳𑄦𑄴 𑄛𑄳𑄅𑄧𑄎𑄬𑄭 𑄛𑄳𑄅𑄧𑄎𑄬𑄭 𑄈𑄬𑄠𑄬?</p>
     
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄇𑄧𑄚𑄳𑄦𑄧 𑄃𑄬𑄇𑄴 𑄃𑄧𑄇𑄴𑄗𑄧𑄖𑄴 𑄝𑄇𑄳𑄦𑄳𑄠𑄬𑄴, 𑄥𑄬𑄣𑄳𑄠𑄬𑄴, 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴, 𑄢𑄖𑄳𑄅𑄴𑄧𑄣𑄳𑄠𑄬𑄴, 𑄇𑄪𑄉𑄪𑄌𑄳𑄠𑄬𑄴 𑄃𑄳𑄃
𑄘𑄪𑄢𑄴𑄞𑄧𑄱 𑄝𑄧𑄚𑄴 𑄦𑄳𑄆 ----- 𑄉𑄬𑄦𑄳𑄣𑄇𑄴𑅁 𑄈. 𑄃𑄉𑄛𑄴 𑄏𑄢𑄧𑄧𑄖𑄳𑄦𑄴𑄪𑄚𑄴 𑄏𑄢𑄴 𑄝𑄬𑄢𑄬𑄚𑄳𑄠𑄬𑄠𑄴 𑄃𑄬𑄇𑄴𑄖𑄣𑄴 ---𑄖𑄳𑄅𑄧𑄉𑄬𑄭 𑄃𑄚𑄳𑄦𑄨 𑄖 𑄝𑄧𑄚𑄴 𑄘𑄊𑄨𑄢𑄳𑄦𑄬 𑄈𑄝𑄬𑄣𑄧𑅁 𑄉. 𑄝𑄬𑄉𑄧 𑄎𑄬𑄢𑄬
---- 𑄛𑄣 𑄃𑄬𑄦𑄳𑄣𑄧𑅁 𑄊. 𑄝𑄬𑄉𑄧 𑄎𑄬𑄢𑄬 --- 𑄇𑄪𑄝𑄪𑄖𑄴𑄘𑄨 𑄥𑄢𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱𑅁 𑄋. 𑄥𑄬𑄣𑄳𑄠𑄬𑄴 𑄟𑄧𑄚𑄬 𑄟𑄧𑄚𑄬 𑄞𑄝𑄬𑄖𑄬𑄴 𑄝𑄬𑄇𑄴 𑄝𑄧𑄚𑄪𑄚𑄧𑄱𑄢𑄳𑄦𑄬𑄘𑄧 ---- 𑄃𑄬𑄝𑄢𑄧𑄖𑄴
-----𑄇𑄪𑄙𑄪 𑄃𑄊𑄬 𑄖𑄢𑄳𑄦𑄬 𑄖𑄧𑄉 𑄎𑄁𑅁 𑄌. 𑄢𑄉𑄬 𑄃𑄬𑄇𑄳𑄦𑄴𑄚𑄴 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴 𑄉𑄳𑄅𑄧𑄢𑄳𑄦𑄨 𑄛𑄪𑄚𑄧𑄱 ---- 𑄞𑄳𑄅𑄧𑄢𑄳𑄆𑄬 𑄘𑄨𑄦𑄳𑄣𑄧𑄱𑅁 𑄍. 𑄥𑄬𑄣𑄳𑄠𑄬𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄖𑄧𑄉𑄘𑄬
𑄖𑄧𑄉𑄘𑄬 𑄃𑄬𑄇𑄳𑄦𑄧𑄴𑄱 𑄓𑄋𑄳𑄦𑄧𑄢𑄴---- 𑄦𑄊 𑄥𑄣𑄧𑄖𑄴 𑄝𑄳𑄅𑄧𑄎𑄨𑄦𑄳𑄣𑄧𑄱𑅁 𑄎. 𑄃𑄉𑄧 𑄎𑄧𑄚𑄴𑄟𑄧𑄢𑄴 𑄝𑄇𑄳𑄦𑄳𑄠𑄬𑄴𑄢𑄴 𑄛𑄳𑄅𑄧𑄢 𑄘𑄇𑄳𑄦𑄴𑄚𑄨 𑄣𑄪𑄉𑄳𑄆𑄬 𑄚𑄳𑄃𑄧𑄝𑄢𑄳𑄦𑄬, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄃𑄨𑄇𑄳𑄦𑄴𑄪𑄚𑄪𑄠𑄳𑄅𑄧 𑄝𑄊𑄧𑄢𑄴
𑄇𑄬𑄠𑄬𑄖𑄴 ----- 𑄘𑄬𑄊 𑄎𑄭𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄢𑄖𑄳𑄅𑄴𑄧𑄣𑄳𑄠𑄬𑄴 𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧𑅁 𑄈. 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄥𑄬𑄣𑄳𑄠𑄬𑄴
𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧𑅁 𑄉. 𑄝𑄬𑄉𑄧 𑄎𑄬𑄢𑄬 𑄥𑄬𑄣𑄳𑄠𑄬𑄴𑄢𑄴 𑄛𑄣 𑄃𑄬𑄦𑄳𑄣𑄧𑅁 𑄊. 𑄥𑄬𑄣𑄳𑄠𑄬𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄖𑄧𑄉𑄘𑄬 𑄖𑄧𑄉𑄘𑄬 𑄃𑄬𑄇𑄳𑄦𑄧𑄴𑄱 𑄓𑄋𑄳𑄦𑄧𑄢𑄴 𑄥𑄨𑄣𑄧𑄱 𑄃𑄪𑄉𑄪𑄢𑄳𑄠𑄬 𑄦𑄊 𑄥𑄣𑄧𑄖𑄴 𑄝𑄧𑄎𑄨𑄦𑄳𑄣𑄧𑄱
𑅁 𑄋. 𑄥𑄬𑄣𑄳𑄠𑄬𑄴 𑄟𑄳𑄅𑄧𑄢𑄨𑄝𑄳𑄠𑄬𑄢𑄴 𑄃𑄧𑄇𑄴𑄗𑄧𑄖𑄴 𑄝𑄇𑄳𑄦𑄳𑄠𑄬𑄴 𑄟𑄘𑄨 𑄃𑄪𑄘𑄨𑄦𑄳𑄣𑄧𑄱𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄖𑄢𑄪𑄟𑄴𑄏𑄢𑄴, 𑄃𑄢𑄴𑄉𑄚𑄨, 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴, 𑄇𑄖𑄳𑄅𑄴𑄧𑄚𑄴, 𑄦𑄣𑄴 𑄝𑄨𑄘𑄧𑄚𑄴𑄘𑄧, 𑄚𑄨𑄢𑄴𑄝𑄳𑄅𑄧𑄣𑄨𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄇𑄖𑄳𑄅𑄴𑄧𑄚𑄴 = 𑄏𑄢𑄧 𑄛𑄧𑄢𑄴𑄞𑄌𑄴𑅁 𑄝𑄉𑄳𑄅𑄧𑄌𑄳𑄦𑄨𑄴 = 𑄞𑄖𑄴𑄖𑄳𑄅𑄧𑄚𑄴 𑄢𑄚𑄨𑄠𑄳𑄦𑄬𑅁 𑄦𑄣𑄴 𑄝𑄨𑄘𑄧𑄚𑄴𑄘𑄧 = 𑄉𑄧𑄘 𑄈𑄧𑄝𑄧𑄢𑄴𑅁 𑄌𑄳𑄅𑄧𑄉𑄨 𑄗𑄚 = 𑄛𑄢𑄳𑄦 𑄘𑄬𑄚
𑅁 𑄏𑄟𑄴 =𑄣𑄛𑄴𑅁 𑄘𑄉𑄘𑄇𑄳𑄠𑄬𑄴 = 𑄘𑄇𑄴 𑄘𑄇𑄴𑅁 𑄛𑄣 = 𑄛𑄣𑄴𑄣𑅁 𑄘𑄨𑄏𑄳𑄠𑄬 𑄟𑄇𑄳𑄦𑄳𑄠𑄬𑄴 = 𑄃𑄧𑄇𑄴𑄒𑄧 𑄟𑄳𑄅𑄧𑄎𑄨𑄟𑄴𑅁 𑄖𑄳𑄅𑄧𑄣𑄳𑄅𑄧𑄠𑄴 = 𑄝𑄬𑄙𑄧𑄢𑄴 𑄝𑄪𑄚𑄳𑄠𑄬𑄴 𑄘𑄋𑄳𑄦𑄧𑄢𑄴 𑄌𑄝𑄢𑄳𑄦
𑅁 𑄉𑄧𑄋 = 𑄛𑄚𑄩 𑄘𑄬𑄝𑄬𑄘𑅁</p>

<p>[𑄞𑄬𑄘𑄧𑄇𑄧𑄙: 𑄟𑄌𑄳𑄠𑄬𑄴 𑄦𑄧𑄢𑄧𑄉𑄧𑄢𑄴 𑄛𑄧𑄢𑄬𑄙𑄨 𑄃𑄧𑄚𑄳𑄠𑄴𑄧 𑄦𑄧𑄢𑄧𑄇𑄴 𑄝𑄏𑄳𑄆𑄬 𑄘𑄨𑄦𑄳𑄣𑄬 𑄟𑄌𑄳𑄠𑄬𑄴 𑄎𑄧𑄘 𑄦𑄧𑄢𑄧𑄇𑄴 𑄦𑄧𑄚𑄴𑅁 𑄃𑄳𑄆𑄬 𑄟𑄌𑄳𑄠𑄬𑄴 𑄎𑄧𑄘 𑄦𑄧𑄢𑄧𑄇𑄳𑄦𑄴𑄪𑄚𑄴 𑄞𑄨𑄚𑄴𑄞𑄌𑄴 𑄉𑄧𑄢𑄧𑄚𑄳𑄦𑄨𑄖𑄴
(𑄦𑄉𑄇𑄠𑄎𑄦𑄳𑄣𑄜𑄣𑄛𑄉𑄇𑄣𑄜𑄖𑄠) 𑄉𑄧𑄖𑄳𑄦𑄬𑄴 𑄃𑄳𑄃 𑄃𑄪𑄪𑄌𑄴𑄧𑄱 𑄉𑄧𑄢𑄳𑄦𑄨 𑄌𑄋𑄴𑄟𑄳𑄦 𑄇𑄧𑄙 𑄣𑄬𑄉𑄧𑄙𑄬 𑄎𑄪𑄖𑄴 𑄃𑄳𑄃 𑄣𑄬𑄉𑄧𑄙𑄬 𑄃𑄠𑄴 𑄛𑄳𑄃𑄠𑄴𑅁 𑄃𑄬 𑄝𑄘𑄬𑄠𑄳𑄠𑄧 𑄃𑄢𑄳𑄦𑄧 𑄎𑄳𑄠𑄬 𑄟𑄌𑄳𑄠𑄬𑄴 𑄦𑄧𑄢𑄧𑄇𑄴
𑄃𑄊𑄧𑄚𑄴 𑄥𑄨𑄊𑄪𑄚𑄴 𑄃𑄪𑄝𑄧𑄱𑄢𑄴 𑄇𑄝𑄧𑄖𑄴 (𑄳𑄅𑄦𑄳𑄣𑄇𑄎𑄎) 𑄘𑄳𑄠𑄬 𑄦𑄧𑄣𑄧𑅁]</p>

<h2>𑄟𑄖𑄴𑄴, 𑄃𑄝𑄧𑄢𑄧𑄋𑄴 𑄃𑄳𑄃 𑄦𑄢𑄴</h2>

<p>𑄇𑄧𑄙 𑄇𑄧𑄙𑄬 𑄎𑄬 𑄟𑄖𑄳𑄦𑄴𑄪𑄚𑄴 𑄣𑄢𑄴𑄌𑄢𑄴 𑄉𑄧𑄢𑄳𑄦𑄨 𑄥𑄳𑄆𑄬 𑄟𑄖𑄳𑄦𑄴𑄪𑄚𑄴 𑄞𑄋𑄨𑄣𑄬 𑄦𑄧𑄘𑄧-𑄢𑄧 𑄝𑄳𑄃 𑄉-𑄢𑄧 (𑄳𑄠𑄖𑄙𑄛𑄦𑄳𑄣 𑄎𑄖𑄘𑄠𑄞) 𑄦𑄣𑄔 𑄉𑄧𑄢𑄳𑄦𑄨 𑄛𑄳𑄄𑄬𑅁 𑄥𑄳𑄆𑄬
𑄦𑄧𑄘𑄧-𑄢𑄧𑄊𑄪𑄚𑄳𑄄𑄧 𑄃𑄝𑄧𑄢𑄧𑄋𑄴𑅁 𑄎𑄳𑄃𑄬𑄚𑄴- 𑄟𑄭𑄪 𑄣𑄬𑄊 𑄟𑄘𑄋𑄴𑅁 𑄃𑄨𑄠𑄳𑄦𑄳𑄠𑄧𑄖𑄴, 𑄣𑄬𑄊 𑄃𑄳𑄃 𑄟𑄘𑄋𑄴 𑄃𑄨𑄊𑄪𑄚𑄴 𑄃𑄝𑄧𑄢𑄧𑄋𑄴 𑄝𑄧𑄣 𑄟𑄖𑄴 (𑄖𑄉𑄞 𑄖𑄋 𑄜𑄠𑄋𑄦𑄳𑄣𑄛𑄍𑄣𑄜𑄖𑄠)𑅁
𑄣𑄬𑄇𑄴 + 𑄦 = 𑄣𑄬𑄊, 𑄟𑄖𑄴 + 𑄃𑄋𑄴 = 𑄟𑄘𑄋𑄴𑅁 𑄣𑄬𑄇𑄴 𑄃𑄳𑄃 𑄟𑄖𑄴 𑄃𑄳𑄆𑄬 𑄘𑄨𑄞𑄬 𑄦𑄢𑄴 (𑄳𑄠𑄛𑄉𑄥𑄇𑄦𑄳𑄣 𑄉𑄖𑄖𑄣) 𑄃𑄳𑄃 𑄦 𑄃𑄢𑄳𑄦𑄧 𑄃𑄋𑄴 𑄃𑄳𑄆𑄬 𑄘𑄨𑄞𑄬 𑄢𑄧 𑄃𑄝𑄧𑄢𑄧𑄋𑄴
(𑄁𑄘𑄋𑄋𑄜𑄑)𑅁</p>

<p>𑄥𑄦𑄳𑄣𑄬𑄚𑄴 𑄘𑄬𑄊 𑄉𑄬𑄦𑄳𑄣𑄧, 𑄃𑄝𑄧𑄢𑄧𑄋𑄴 𑄝𑄧𑄣 𑄟𑄖𑄳𑄦𑄴𑄪𑄚𑄴 𑄞𑄋𑄨 𑄦𑄧𑄘𑄧-𑄢𑄧 𑄝𑄳𑄃 𑄉-𑄢𑄧𑄊𑄪𑄚𑄴 (𑄗𑄖𑄙𑄛𑄦𑄳𑄣 𑄎𑄖𑄘𑄠𑄞) 𑄜𑄢𑄧𑄇𑄴 𑄉𑄧𑄢𑄬𑄦𑄳𑄣𑄬 𑄎𑄬 𑄟𑄪𑄢𑄴𑄟𑄖𑄴 𑄝𑄳𑄃 𑄢𑄨𑄝𑄬𑄋𑄴
(𑄖𑄖𑄣-𑄙𑄖𑄉𑄞) 𑄗𑄚𑄴 𑄥𑄨𑄊𑄪𑄚𑄳𑄄𑄧 𑄦𑄢𑄴𑅁 𑄦𑄨𑄇𑄴𑄪𑄚𑄳𑄦𑄪 𑄇𑄧𑄙 𑄦𑄧𑄣𑄧𑄔𑄬 - 𑄦𑄢𑄴 𑄌𑄨𑄚𑄨𑄞𑄧𑄱 𑄇𑄨𑄋𑄨𑄢𑄩? 𑄥𑄪𑄘𑄪𑄢𑄧𑄱𑄁 𑄝𑄧𑄖𑄴𑄧𑄟𑄚𑄴 𑄇𑄣𑄧𑄖𑄴 (𑄜𑄊𑄈𑄦𑄳𑄣𑄛 𑄈𑄉𑄛𑄎𑄛𑄠𑄣
𑄣𑄛𑄠𑄎𑄛) 𑄛𑄧𑄖𑄴𑄧𑄟𑄴 𑄛𑄪𑄢𑄦𑄌𑄴 (𑄜𑄉𑄎𑄣 𑄈𑄛𑄉𑄎𑄖𑄠) 𑄟𑄭𑄪 𑄝𑄳𑄃 𑄟𑄧𑄢𑄴 𑄘𑄨𑄚𑄳𑄆𑄬 𑄇𑄳𑄅𑄧𑄚𑄳𑄄𑄬 𑄎𑄬 𑄃𑄝𑄧𑄢𑄧𑄁𑄝𑄧𑄣 𑄟𑄖𑄴 𑄛𑄳𑄃 𑄎𑄠𑄴 𑄥𑄳𑄆𑄬 𑄃𑄝𑄧𑄢𑄧𑄁𑄝𑄧𑄣 𑄟𑄖𑄳𑄦𑄴𑄪𑄚𑄴 𑄞𑄋𑄨
𑄃𑄝𑄧𑄢𑄧𑄋𑄚𑄳𑄦𑄨 𑄜𑄢𑄧𑄇𑄴 𑄉𑄧𑄢𑄬𑄦𑄳𑄣𑄬 𑄎𑄬 𑄟𑄘𑄧 𑄢𑄨𑄝𑄬𑄋𑄳𑄦𑄪𑄚𑄴 (𑄉𑄖𑄖𑄣-𑄙𑄖𑄉𑄞) 𑄗𑄚𑄴 𑄥𑄨𑄊𑄪𑄚𑄴 𑄦𑄢𑄴𑅁 𑄥𑄳𑄆𑄬 𑄦𑄢𑄪𑄚𑄴 𑄎𑄪𑄚𑄨 𑄦𑄳𑄅𑄧𑄌𑄴𑄘𑄳𑄠𑄧𑄚𑄨 𑄝𑄧𑄖𑄴𑄧𑄟𑄚𑄴 (𑄉𑄛𑄎𑄛𑄠𑄣
𑄜𑄊𑄈𑄛𑄉𑄇𑄣𑄜𑄗𑄛) 𑄇𑄣𑄧𑄖𑄴 𑄖𑄭𑄪 𑄝𑄳𑄃 𑄖𑄧𑄢𑄴 𑄘𑄨𑄚𑄳𑄆𑄬 𑄇𑄧𑄦𑄳𑄣𑄬 𑄃𑄬𑄇𑄳𑄆𑄴𑄪 𑄦𑄳𑄆𑄧 𑄥𑄦𑄳𑄣𑄬𑄚𑄴 𑄦𑄢𑄴 (𑄠𑄛𑄉𑄥𑄇𑄦𑄳𑄣 𑄉𑄖𑄖𑄣) 𑄝𑄏𑄨 𑄣𑄧𑄚𑄳𑄦 𑄒𑄨𑄇𑄴 𑄦𑄧𑄣𑄧𑅁 𑄎𑄳𑄃𑄬𑄚𑄴- 𑄟𑄭𑄪
𑄛𑄳𑄃𑄋𑄴 = 𑄛𑄳𑄃 + 𑄃𑄋𑄴 = 𑄛𑄳𑄃𑄋𑄴, (𑄖𑄭𑄪 𑄛𑄳𑄃)𑅁 𑄟𑄭𑄪 𑄈𑄋𑄴 = 𑄈 + 𑄃𑄋𑄴 =𑄈𑄋𑄴, (𑄖𑄭𑄪 𑄈 )𑅁 𑄟𑄭𑄪 𑄉𑄧𑄢𑄳𑄦𑄧𑄋𑄴 =𑄉𑄧𑄢𑄴 +𑄦𑄧𑄋 = 𑄉𑄧𑄢𑄳𑄦𑄧𑄋𑄴, (𑄖𑄭𑄪
𑄉𑄧𑄢𑄴)𑅁 𑄟𑄧𑄢𑄴 𑄛𑄧𑄢𑄠𑄴 = 𑄛𑄧𑄢 +𑄃𑄠𑄴 = 𑄛𑄧𑄢𑄠𑄴, (𑄖𑄧𑄢𑄴 𑄛𑄧𑄢 +𑄃𑄠𑄴 = 𑄛𑄧𑄢𑄠𑄴)𑅁</p>

<h2>𑄇𑄳𑄅𑄧𑄝𑄨𑄖𑄴</h2>

<h3>𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋𑄢𑄴 𑄉𑄧𑄛𑄴</h3>

<p>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</p>

<p>𑄥𑄪𑄚𑄨 𑄗𑄉𑄧 𑄇𑄳𑄅𑄳𑄃𑄧𑄠𑄴 𑄘𑄧𑄱𑄋𑄳𑄦𑄧𑄢𑄴 𑄟𑄭𑄪 𑄢𑄳𑄅𑄧𑄋𑄳𑄠𑄬𑄴 𑄝𑄬𑄋𑄢𑄴 𑄉𑄧𑄛𑄴, 𑄦𑄙𑄨𑄇𑄴 𑄉𑄧𑄝𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋𑄢𑄴 𑄍𑄨𑄚𑄨 𑄎𑄠𑄴 𑄛𑄪𑄚𑄧𑄱 𑄢𑄧𑄇𑄴𑅁 𑄃𑄬𑄇𑄴𑄙𑄨𑄚𑄴 𑄞𑄨𑄣𑄳𑄠𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋
𑄉𑄬𑄦𑄳𑄣𑄧 𑄏𑄢𑄴𑄝𑄬𑄢, 𑄉𑄧𑄘 𑄘𑄨𑄚𑄳𑄦𑄴𑄧𑄱 𑄞𑄳𑄅𑄧𑄋𑄨𑄚𑄬𑄠𑄳𑄦𑄧𑄱 𑄇𑄨𑄌𑄳𑄦𑄴𑄪 𑄚𑄧𑄛𑄳𑄃𑄬𑄭𑄣𑄴 𑄖𑄬 𑄘𑄬𑄊𑅁 𑄝𑄬𑄣𑄳𑄠𑄬𑄴 𑄝𑄬𑄣𑄳𑄠𑄬𑄴 𑄚𑄧𑄱 𑄎𑄪𑄟𑄧𑄱𑄖𑄴 𑄃𑄳𑄄𑄬 𑄇𑄧𑄣𑄍𑄧 𑄖𑄬 𑄖𑄧𑄉𑄢𑄴, 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬 𑄇𑄨𑄌𑄳𑄦𑄴𑄪𑄚𑄳𑄆𑄬
𑄇𑄳𑄅𑄧𑄢𑄴𑄝𑄧𑄱 𑄉𑄳𑄅𑄧𑄢𑄳𑄦𑄨 𑄈𑄬𑄝𑄢𑄴𑅁 𑄈𑄇𑄳𑄦𑄴𑄧𑄚𑄴 𑄗𑄬𑄚𑄳𑄆𑄬 𑄥𑄬 𑄇𑄪𑄢𑄳𑄠𑄬 𑄦𑄳𑄅𑄧𑄢𑄨𑄋𑄴 𑄃𑄬𑄇𑄳𑄦𑄴𑄧𑄱 𑄘𑄧𑄉𑄧𑄢𑄬𑄢𑄴, 𑄟𑄧𑄚𑄬 𑄟𑄧𑄚𑄬 𑄞𑄝𑄬𑄢𑄴 𑄖𑄬 𑄎𑄧𑄟𑄳𑄦𑄧𑄢𑄳𑄦𑄬 𑄃𑄨𑄞𑄳𑄄𑄬 𑄓𑄉𑄬𑄢𑄴𑅁 𑄘𑄪𑄝𑄧𑄱 𑄍𑄬𑄢𑄬 𑄛𑄳𑄅𑄧𑄣𑄳𑄆𑄬𑄴
𑄃𑄊𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄎𑄪𑄚𑄨 𑄚𑄳𑄦𑄨𑄉𑄨𑄣𑄳𑄠𑄬, 𑄈𑄟𑄇𑄳𑄦𑄴𑄠𑄴 𑄍𑄢𑄨 𑄚𑄧𑄝𑄢𑄨𑄝𑄧𑄱 𑄎𑄪𑄚𑄨 𑄃𑄬𑄝𑄢𑄴 𑄘𑄬𑄉𑄨𑄦𑄳𑄣𑄳𑄠𑄬𑅁 𑄈𑄇𑄳𑄦𑄴𑄧𑄚𑄴 𑄗𑄬𑄚𑄳𑄆𑄬 𑄎𑄪𑄟𑄧𑄱 𑄣𑄬𑄎𑄖𑄴 𑄦𑄳𑄅𑄧𑄢𑄨𑄋𑄳𑄦𑄧𑄱 𑄌𑄧𑄢𑄬𑄢𑄴, 𑄇𑄨𑄋𑄨𑄢𑄳𑄦𑄨 𑄛𑄬𑄞𑄧 𑄖𑄬
𑄦𑄳𑄅𑄧𑄢𑄨𑄋𑄳𑄦𑄴𑄧𑄱,𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄞𑄞𑄬𑄢𑄴𑅁 𑄞𑄝𑄨-𑄌𑄨𑄚𑄴𑄘𑄨 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄃𑄬𑄇𑄳𑄦𑄴𑄚𑄴 𑄝𑄪𑄖𑄴𑄙𑄨 𑄥𑄢𑄴, 𑄃𑄬𑄝𑄢𑄧𑄖𑄴 𑄈𑄟𑄇𑄳𑄦𑄴𑄠𑄴 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄍𑄢𑄨 𑄚𑄧𑄝𑄢𑄨𑄞𑄧𑄱 𑄃𑄳𑄃𑄢𑄴
𑅁 𑄛𑄢𑄴𑄝𑄧𑄱 𑄝𑄳𑄃𑄏𑄧𑄖𑄴 𑄑𑄉𑄧𑄣𑄚𑄴𑄙𑄳𑄆 𑄝𑄌𑄳𑄠𑄬𑄴𑄠𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄒𑄪𑄋𑄴, 𑄥𑄬 𑄥𑄧𑄟𑄢𑄬 𑄝𑄧𑄢𑄴 𑄉𑄳𑄅𑄧𑄢𑄨𑄚𑄳𑄦𑄳𑄆𑄬 𑄟𑄧𑄱𑄚𑄳𑄦𑄬𑄚𑄴𑄙𑄨 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄜𑄪𑄋𑄴..𑅁 𑄝𑄳𑄅𑄧𑄚𑄴𑄘𑄪𑄉𑄧𑄱𑄢𑄴 𑄃𑄝𑄌𑄴 𑄟𑄧𑄚𑄬
𑄉𑄳𑄅𑄧𑄢𑄨𑄚𑄳𑄦𑄳𑄆𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄘𑄪𑄟𑄪𑄣𑄳𑄠𑄴𑄧𑄱, 𑄦𑄙𑄨𑄇𑄴 𑄘𑄪𑄟𑄪𑄢𑄧𑄱𑄚𑄖𑄴 𑄚𑄧 𑄘𑄬𑄉𑄨𑄚𑄳𑄦𑄳𑄆𑄬 𑄊𑄪𑄖𑄳𑄠𑄬𑄴𑄖𑄴 𑄙𑄪𑄌𑄴 𑄟𑄣𑄳𑄠𑄴𑄧𑄱𑅁 𑄃𑄬𑄇𑄳𑄦𑄴𑄪 𑄙𑄪𑄎𑄧𑄱𑄖𑄴 𑄇𑄧𑄝𑄣𑄴 𑄜𑄘𑄨𑄚𑄳𑄆𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄑𑄨𑄇𑄴𑄖𑄨𑄉𑄳𑄠𑄬𑄢𑄴, 𑄇𑄨
𑄉𑄳𑄅𑄧𑄢𑄨𑄞𑄧𑄱 𑄃𑄪𑄘𑄩𑄌𑄴 𑄚𑄧𑄛𑄳𑄄𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄨𑄢𑄴 𑄉𑄨𑄢𑄳𑄠𑄬𑄢𑄴𑅁 𑄙𑄝 𑄙𑄝 𑄎𑄬𑄭𑄚𑄳𑄆𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄉𑄧𑄖𑄴𑄧𑄚𑄞𑄧𑄱 𑄌𑄳𑄄𑄬 𑄇𑄝𑄨𑄣𑄧𑄱, 𑄑𑄪𑄣𑄴𑄟𑄪𑄣𑄴 𑄊𑄟𑄨 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄦𑄳𑄅𑄧𑄢𑄨𑄋𑄳𑄦𑄴𑄧𑄱
𑄝𑄪𑄉𑄨 𑄃𑄚𑄨𑄦𑄳𑄣𑄧𑄱𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄃𑄬𑄇𑄴𑄙𑄨𑄚𑄴 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄪𑄙𑄪 𑄎𑄬𑄠𑄳𑄦𑄬? 𑄈. 𑄉𑄧𑄘 𑄘𑄨𑄚𑄳𑄦𑄴𑄧𑄱 𑄞𑄳𑄅𑄧𑄋𑄨𑄚𑄳𑄆𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄨 𑄛𑄳𑄃𑄬𑄠𑄳𑄦𑄬?
𑄉. 𑄝𑄬𑄣𑄳𑄠𑄬𑄴 𑄝𑄬𑄣𑄳𑄠𑄬𑄴 𑄊𑄧𑄢𑄧𑄖𑄴 𑄃𑄬𑄞𑄢𑄴 𑄦𑄳𑄆𑄚𑄳𑄆𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄨 𑄣𑄊𑄧𑄖𑄴 𑄛𑄳𑄃𑄬𑄠𑄳𑄦𑄬? 𑄊. 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄘𑄬𑄚𑄳𑄄𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄇𑄨 𑄞𑄛𑄳𑄠𑄬𑄴? 𑄋. 𑄢𑄳𑄅𑄧𑄋𑄳𑄦𑄳𑄠𑄬𑄴
𑄝𑄬𑄋 𑄛𑄢𑄴𑄝𑄧𑄱 𑄝𑄏𑄧𑄖𑄴 𑄑𑄉𑄧𑄣𑄚𑄴𑄙𑄳𑄆 𑄇𑄨 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄌. 𑄝𑄳𑄅𑄧𑄚𑄴𑄘𑄪𑄉𑄧𑄱 𑄃𑄝𑄌𑄴 𑄟𑄧𑄚𑄬 𑄉𑄳𑄅𑄧𑄢𑄳𑄦𑄨 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄴 𑄇𑄨 𑄃𑄧𑄝𑄧𑄌𑄴𑄗 𑄦𑄳𑄅𑄧𑄠𑄬? 𑄍. 𑄑𑄪𑄣𑄴𑄟𑄪𑄣𑄴 𑄊𑄟𑄨 𑄢𑄳𑄅𑄧𑄋𑄳𑄦𑄳𑄠𑄬𑄴
𑄝𑄬𑄋 𑄇𑄨 𑄝𑄪𑄉𑄨 𑄃𑄚𑄨𑄦𑄳𑄣𑄧𑄱?</p>
  
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄥𑄪𑄚𑄨𑄗𑄉𑄧 𑄇𑄳𑄅𑄳𑄃𑄧𑄠𑄴 𑄘𑄧𑄱𑄋𑄳𑄦𑄧𑄢𑄴 𑄟𑄭𑄪 ------𑄉𑄧𑄛𑄴, 𑄦𑄙𑄨𑄇𑄴 𑄉𑄧𑄝𑄬 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋𑄢𑄴 𑄍𑄨𑄚𑄨𑄎𑄠𑄴----𑅁
𑄈. ------- 𑄚𑄧𑄱 𑄎𑄪𑄟𑄧𑄱𑄖𑄴 𑄃𑄳𑄄𑄬 𑄇𑄧𑄣𑄍𑄧 𑄖𑄬 𑄖𑄧𑄉𑄢𑄴, 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬 𑄇𑄨𑄌𑄳𑄦𑄴𑄪𑄚𑄳𑄆𑄬--------𑄈𑄬𑄝𑄢𑄴𑅁 𑄉. 𑄞𑄛𑄬𑄴 𑄞𑄛𑄬𑄴 𑄢𑄳𑄅𑄧𑄋𑄳𑄦𑄳𑄠𑄬𑄴 𑄝𑄬𑄋 𑄉𑄳𑄅𑄧𑄣𑄳𑄠𑄴𑄧𑄱
------, 𑄃𑄬𑄝𑄢𑄧𑄖𑄴 𑄈𑄟𑄇𑄳𑄦𑄴𑄠𑄴 ---- 𑄍𑄢𑄨 𑄚𑄧𑄝𑄢𑄨𑄝𑄧𑄱 𑄃𑄳𑄃𑄢𑄴𑅁 𑄊. ------𑄟𑄧𑄚𑄬 𑄉𑄳𑄅𑄧𑄢𑄨 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄘𑄪𑄟𑄪𑄣𑄳𑄠𑄴𑄧𑄱, 𑄦𑄙𑄨𑄇𑄴 𑄙𑄝𑄖𑄴 𑄚𑄧 𑄘𑄬𑄉𑄨𑄚𑄳𑄦𑄳𑄆𑄬
𑄊𑄪𑄖𑄳𑄠𑄬𑄴𑄖𑄴 ------𑅁</p>
					  
<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄊𑄪𑄖𑄳𑄠𑄬𑄴 = 𑄇𑄛𑄳𑄠𑄬𑄴𑄉𑄏𑄧𑄢𑄴 𑄉𑄧𑄢𑅁 𑄇𑄚𑄳𑄦𑄖𑄴 = 𑄝𑄢𑄳𑄦𑄖𑄴𑅁 𑄇𑄳𑄅𑄧𑄢𑄴𑄝𑄧𑄱 = 𑄟𑄳𑄅𑄧𑄢𑄨𑄌𑄴𑄌𑄳𑄆 𑄟𑄨𑄎𑄬𑄭𑄣𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄈𑄬𑄝𑄢𑄴 𑄎𑄨𑄚𑄨𑄌𑄴𑅁 𑄙𑄪𑄌𑄴 =
𑄥𑄨𑄢𑄳𑄠𑄬𑄣𑄳𑄆 𑄟𑄳𑄦𑄬𑄢𑄚𑅁 𑄈𑄚𑄧𑄇𑄳𑄦𑄴𑄧𑄚𑄴 = 𑄇𑄨𑄎𑄪𑄥𑄧𑄟𑅁 𑄙𑄝 = 𑄘𑄪𑄟𑄪𑄢𑄴𑅁 𑄦𑄳𑄅𑄧𑄢𑄨𑄋𑄴 = 𑄃𑄬𑄇𑄴 𑄎𑄖𑄳𑄠𑄬𑄴 𑄏𑄢𑄴𑄞𑄧𑄱 𑄦𑄬𑄟𑄚𑄴𑅁</p>


<h2>𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄥𑄪𑄊𑄳𑄠𑄬 𑄗𑄬𑄞𑄚𑄨</h2>

<h3>𑄓𑄁𑄉𑄫 𑄃𑄨𑄁𑄣𑄳𑄃𑄧𑄚𑄴 𑄌𑄇𑄴𑄟𑄳𑄦</h3>
	
<p>𑄢𑄋𑄝𑄨, 𑄇𑄣𑄝𑄨, 𑄣𑄟𑄴𑄝𑄨, 𑄝𑄘𑄳𑄅𑄧𑄚𑄩;
𑄉𑄧𑄢𑄳𑄦𑄧𑄚𑄴 𑄌𑄧𑄣𑄌𑄳𑄅𑄧𑄣𑄨,𑄎𑄧𑄣𑄳𑄃𑄎𑄳𑄅𑄧𑄣𑄨,𑄟𑄢𑄟𑄢𑄨𑅁
𑄥𑄧𑄟𑄢𑄬 𑄈𑄚𑄴 𑄗𑄚𑄴,𑄉𑄧𑄢𑄳𑄦𑄧𑄚𑄴 𑄊𑄧𑄢𑄧𑄇𑄟𑄴,
𑄉𑄨𑄖𑄴 𑄉𑄳𑄃𑄚𑄴 𑄚𑄎𑄧𑄚𑄴 𑄊𑄧𑄢𑄚𑄴 𑄃𑄪𑄟𑄴 𑄉𑄧𑄢𑄳𑄦𑄚𑄴𑅁</p>

<p>𑄢𑄇𑄴 𑄃𑄪𑄘𑄨𑄦𑄳𑄣𑄳𑄠𑄬 𑄉𑄧𑄝𑄉𑄳𑄅𑄧𑄝𑄨 𑄉𑄬𑄭𑄣𑄴 𑄘𑄳𑄠𑄬𑄘𑄨,
𑄈𑄪𑄎𑄨 𑄃𑄧𑄇𑄴𑄑𑄧𑄖𑄴 𑄝𑄬𑄭 𑄚𑄉𑄳𑄅𑄧𑄢𑄨 𑄘𑄉𑄘𑄉𑄨𑅁
𑄦𑄨𑄋𑄨𑄢𑄩 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄳𑄆 𑄃𑄪𑄘𑄨𑄦𑄳𑄣𑄇𑄴,
𑄃𑄬𑄉𑄬, 𑄃𑄬𑄉𑄬 𑄉𑄳𑄅𑄧𑄢𑄳𑄦𑄨 𑄝𑄧𑄱 𑄎𑄬𑄭 𑄜𑄪𑄢𑄬𑄦𑄳𑄣𑄇𑄴𑅁</p>

<p>𑄚𑄳𑄆𑄬 𑄃𑄳𑄃𑄢𑄴 𑄇𑄧𑄚𑄳𑄦𑄧𑄎𑄧𑄚𑄴 𑄇𑄧𑄚𑄳𑄦𑄧𑄎𑄧𑄚𑄧 𑄇𑄪𑄢𑄳𑄠𑄬,
𑄝𑄬𑄇𑄳𑄦𑄴𑄪𑄚𑄴 𑄉𑄬𑄦𑄳𑄣𑄇𑄴 𑄟𑄝𑄝𑄧𑄖𑄳𑄦𑄴𑄪𑄚𑄴 𑄥𑄳𑄅𑄧𑄢𑄬𑅁
𑄛𑄧𑄱-𑄍𑄝 𑄛𑄳𑄄𑄬𑄛𑄫𑄭 𑄎𑄧𑄇𑄳𑄦𑄬𑄴 𑄝𑄬𑄢 𑄃𑄬𑄏𑄧𑄚𑄴,
𑄝𑄧𑄎𑄧𑄢𑄳𑄦𑄧 𑄟𑄙𑄖𑄴 𑄃𑄬𑄇𑄴𑄝𑄢𑄴 𑄘𑄬𑄊𑄘𑄬𑄊𑄨 𑄦𑄧𑄚𑄴𑅁</p>

<p>𑄥𑄬𑄇𑄳𑄦𑄬𑄴 𑄦𑄨𑄘𑄳𑄅𑄧𑄖𑄴 𑄖𑄪𑄦𑄳𑄣𑄧𑄱𑄚𑄴 𑄌𑄨𑄉𑄳𑄅𑄧𑄚𑄧𑄢𑄴 𑄇𑄧𑄙𑄚𑄳𑄦𑄨,
𑄣𑄎𑄬𑄭𑄣𑄎𑄬𑄭 𑄇𑄳𑄃𑄮𑄇𑄩 𑄉𑄧𑄢𑄳𑄦𑄧𑄚𑄴 𑄉𑄝𑄪𑄢𑄳𑄦𑄧𑄱𑄢𑄴 𑄇𑄳𑄅𑄧𑄣𑄚𑄳𑄦𑄨 
𑄝𑄝𑄧 𑄊𑄧𑄢𑄧𑄖𑄴 𑄘𑄨𑄖𑄨𑄚𑄴 𑄙𑄨𑄚𑄴 𑄌𑄧𑄣𑄬 𑄦𑄎𑄨 𑄈𑄪𑄏𑄨 
𑄚𑄬𑄇𑄴𑄪𑄚𑄳𑄦𑄬 𑄎𑄬𑄝𑄢𑄴 𑄇𑄧𑄦𑄳𑄣𑄬 𑄌𑄬𑄢𑄁 𑄌𑄬𑄢𑄁 𑄌𑄳𑄅𑄧𑄉𑄳𑄅𑄧𑄛𑄚𑄩</p>

<p>𑄟-𑄝𑄛𑄳𑄦𑄴𑄪𑄚𑄴 𑄟𑄳𑄅𑄧𑄢𑄨 𑄉𑄬𑄦𑄳𑄣𑄬 𑄝𑄬𑄢𑄝𑄬𑄢𑄨 𑄇𑄧𑄟𑄬,
𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄘𑄬𑄊 𑄘𑄬𑄊𑄨 𑄚𑄧𑄦𑄳𑄆𑄧 𑄃𑄳𑄃𑄢𑄴 𑄉𑄧𑄟𑄬𑅁
𑄝𑄚𑄳𑄦 𑄗𑄠𑄴 𑄛𑄪𑄏𑄧𑄱𑄢𑄴 𑄣𑄧𑄱𑄣𑄨 𑄇𑄧𑄚𑄬 𑄇𑄪𑄙𑄪 𑄃𑄊𑄧𑄚𑄴,
𑄥𑄪𑄚𑄨𑄣𑄳𑄠𑄬 𑄇𑄪 𑄈𑄧𑄝𑄧𑄢𑄴 𑄉𑄪𑄏𑄨 𑄉𑄪𑄏𑄨 𑄇𑄚𑄧𑄚𑄴𑅁</p>

<p>𑄃𑄧𑄝𑄳𑄃𑄪𑄌𑄴 𑄟𑄨𑄣𑄬𑄛𑄧𑄱 𑄚𑄧 𑄝𑄪𑄏𑄧𑄱𑄚𑄴 𑄥𑄧𑄁𑄥𑄢𑄴,
𑄚𑄘𑄨𑄚𑄴 𑄘𑄳𑄆𑄬𑄚𑄳𑄦𑄳𑄆𑄬 𑄝𑄪𑄎𑄨𑄦𑄳𑄣𑄳𑄠𑄬 𑄇𑄨𑄦𑄧𑄝𑄧 𑄃𑄳𑄃𑄢𑄴𑅁
"𑄗𑄇𑄳𑄦𑄬𑄴 𑄢𑄬𑄚 𑄢𑄬𑄚𑄨 𑄚𑄧 𑄗𑄇𑄳𑄦𑄬𑄴 𑄉𑄳𑄅𑄧𑄚 𑄉𑄳𑄅𑄧𑄚𑄨 "
𑄃𑄬𑄇𑄴𑄘𑄨𑄚𑄴 𑄝𑄪𑄏𑄨 𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄥𑄪𑄊𑄳𑄠𑄬 𑄗𑄬𑄞𑄚𑄨!</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. "𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 𑄥𑄪𑄊𑄳𑄠𑄬 𑄗𑄬𑄞𑄚𑄨" 𑄇𑄳𑄅𑄧𑄝𑄨𑄖𑄳𑄦𑄴𑄧𑄱𑄖𑄴 𑄌𑄳𑄆𑄬𑄢𑄴 𑄞𑄳𑄅𑄧𑄚𑄳𑄅𑄧 𑄚𑄋𑄴 𑄇𑄨 𑄇𑄨? 𑄈. 𑄢𑄇𑄴 𑄃𑄪𑄘𑄨𑄦𑄳𑄣𑄳𑄠𑄬
𑄃𑄳𑄃 𑄈𑄪𑄎𑄨 𑄃𑄧𑄇𑄴𑄒𑄧𑄖𑄴 𑄌𑄳𑄆𑄬𑄢𑄴 𑄞𑄳𑄅𑄧𑄚𑄬 𑄇𑄨 𑄇𑄨 𑄉𑄧𑄢𑄳𑄦𑄧𑄚𑄴? 𑄉. 𑄌𑄳𑄆𑄬𑄢𑄴 𑄞𑄳𑄅𑄧𑄚𑄬 𑄌𑄨𑄉𑄳𑄅𑄧𑄚𑄧 𑄇𑄧𑄙𑄚𑄳𑄦𑄨 𑄇𑄧𑄇𑄳𑄦𑄬𑄴 𑄦𑄨𑄘𑄳𑄅𑄧𑄖𑄴 𑄖𑄪𑄦𑄳𑄣𑄧𑄱𑄚𑄴? 𑄊. 𑄟-𑄝𑄛𑄳𑄦𑄴𑄪𑄚𑄴 𑄟𑄳𑄅𑄧𑄢𑄨 𑄉𑄬𑄦𑄳𑄣𑄬 𑄇𑄨
𑄃𑄧𑄝𑄧𑄌𑄴𑄗 𑄦𑄧𑄠𑄴? 𑄋. 𑄇𑄪 𑄈𑄧𑄝𑄧𑄢𑄴 𑄥𑄪𑄚𑄨𑄣𑄬 𑄌𑄳𑄆𑄬𑄢𑄴 𑄞𑄳𑄅𑄧𑄚𑄬 𑄇𑄨 𑄉𑄧𑄢𑄳𑄦𑄧𑄚𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄢𑄋𑄝𑄨, 𑄇𑄣𑄝𑄨,-------, ----------- 𑄎𑄧𑄦𑄳𑄣𑄎𑄳𑄅𑄧𑄦𑄳𑄣𑄨𑄨,𑄟𑄢𑄟𑄢𑄨𑅁 𑄈. 𑄚𑄳𑄆𑄬 𑄃𑄳𑄃𑄢𑄴
𑄇𑄧𑄚𑄳𑄦𑄧𑄎𑄧𑄚𑄴 -----------, 𑄝𑄬𑄇𑄳𑄦𑄴𑄪𑄚𑄴 𑄉𑄬𑄦𑄳𑄣𑄇𑄴 ------- 𑄥𑄳𑄅𑄧𑄢𑄬𑅁 𑄉. 𑄝𑄝𑄧 𑄊𑄧𑄢𑄧𑄖𑄴 𑄘𑄨𑄖𑄨𑄚𑄴 𑄙𑄨𑄚𑄴 𑄌𑄧𑄣𑄬 -----, 𑄚𑄬𑄇𑄴𑄪𑄚𑄳𑄦𑄳𑄠𑄬 𑄎𑄬𑄝𑄢𑄴 𑄇𑄧𑄦𑄳𑄣𑄬 𑄌𑄬𑄢𑄁
𑄌𑄬𑄢𑄁 -------𑅁 𑄊. 𑄟-𑄝𑄛𑄳𑄦𑄴𑄪𑄚𑄴 𑄟𑄳𑄅𑄧𑄢𑄨 𑄉𑄬𑄦𑄳𑄣𑄬------, --------- 𑄘𑄬𑄊𑄘𑄬𑄊𑄨 𑄚𑄧 𑄦𑄧𑄠𑄴 𑄃𑄳𑄃𑄢𑄴 𑄉𑄧𑄟𑄬𑅁 𑄋. "𑄗𑄇𑄳𑄦𑄬𑄴 𑄢𑄬𑄚 𑄢𑄬𑄚𑄨 𑄚𑄧 𑄗𑄇𑄳𑄦𑄬𑄴
-----", 𑄃𑄬𑄇𑄴𑄘𑄨𑄚𑄴 𑄝𑄪𑄏𑄨 𑄞𑄳𑄅𑄧𑄚𑄬 𑄞𑄳𑄅𑄧𑄚𑄬 -------𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄌𑄳𑄅𑄧𑄉𑄳𑄅𑄧𑄛𑄚𑄩 = 𑄇𑄚𑄨𑄣𑄳𑄠𑄬 𑄌𑄳𑄅𑄧𑄉𑄳𑄅𑄧𑄖𑄳𑄦𑄴𑄪𑄚𑄴 𑄎𑄬 𑄛𑄚𑄩𑄠𑄳𑄦𑄬𑄚𑄨 𑄛𑄧𑄢𑄬𑄊𑄨𑅁 𑄉𑄞𑄪𑄢𑄴 = 𑄎𑄧𑄱𑄚𑄴𑅁 𑄉𑄧𑄝𑄉𑄳𑄅𑄧𑄝𑄨 = 𑄘𑄳𑄅𑄧𑄣𑄴𑄚𑄳𑄆𑄬 𑄇𑄧𑄙 𑄇𑄧𑄱𑄇𑄨 𑄉𑄧𑄢𑄚𑄳𑄦
𑅁 𑄛𑄧𑄱-𑄍𑄝 = 𑄛𑄧𑄱-𑄏𑄨𑅁 𑄝𑄧𑄏𑄧𑄢𑄴 = 𑄹𑄼𑄻 𑄙𑄨𑄚𑄴 𑄝𑄳𑄃 𑄝𑄢𑄳𑄦𑄧 𑄟𑄳𑄦𑄌𑄴𑅁 𑄥𑄧𑄁𑄥𑄢𑄴 = 𑄛𑄨𑄖𑄨𑄴𑄟𑄳𑄦𑄨𑅁 𑄉𑄳𑄅𑄧𑄚 𑄉𑄳𑄅𑄧𑄚𑄨= 𑄟𑄧𑄚𑄧𑄖𑄴𑄘𑄪𑄇𑄴 𑄉𑄧𑄢𑄳𑄦 𑄉𑄳𑄅𑄧𑄢𑄨𑅁 𑄚𑄘𑄨𑄚𑄴 =
𑄛𑄧𑄱𑄏𑄨𑄢𑄴 𑄛𑄧𑄱𑄏𑄨𑅁 𑄢𑄬𑄚𑄢𑄬𑄚𑄨 = 𑄇𑄪𑄖𑄳𑄠𑄬𑄴𑄢𑄨 𑄝𑄳𑄃 𑄝𑄧𑄎𑄧𑄋𑄴 𑄟𑄧𑄚𑄬 𑄌𑄳𑄃𑄌𑄨𑅁</p>


<h2>𑄇𑄨𑄥 𑄉𑄳𑄃𑄧𑄱𑄖𑄧𑄟𑄨</h2>

<h3>𑄘𑄁𑄉𑄦 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄃𑄬𑄇𑄴 𑄘𑄨𑄚𑄳𑄠𑄬 𑄥𑄨𑄌𑄳𑄦𑄳𑄠𑄴𑄧 𑄥𑄧𑄟𑄧𑄖𑄴 𑄝𑄳𑄅𑄧𑄎𑄨𑄚𑄳𑄄𑄬 𑄎𑄬𑄖𑄧𑄝𑄧𑄚𑄧𑄖𑄴 𑄝𑄨𑄇𑄴𑄉𑄳𑄠𑄬 𑄥𑄪𑄚𑄳𑄦𑄧𑄱𑄢𑄴 𑄝𑄪𑄖𑄴𑄙𑄳𑄆𑄧𑄱, 𑄃𑄧𑄌𑄴𑄑𑄁𑄉𑄨𑄇𑄴 𑄟𑄢𑄴𑄉𑄧 𑄇𑄧𑄙 𑄛𑄧𑄘𑄬 𑄛𑄧𑄘𑄬 𑄞𑄋𑄨 𑄉𑄧𑄙 𑄎𑄬 𑄥𑄪𑄚𑄳𑄠𑄬 𑄖𑄢𑄴 𑄛𑄧𑄢𑄚𑄴
𑄎𑄪𑄢𑄧𑄱𑄠𑄴𑅁 𑄥𑄧𑄠𑄴-𑄥𑄉𑄧𑄌𑄳𑄠𑄬𑄴 𑄟𑄚𑄦𑄌𑄴 𑄝𑄳𑄅𑄧𑄏𑄨 𑄥𑄪𑄚𑄨 𑄃𑄊𑄧𑄚𑄴 𑄦𑄳𑄆𑄚𑄳𑄆𑄬 𑄈𑄪𑄏𑄨 𑄌𑄢𑄨 𑄃𑄢𑄴𑄎𑄳𑄠𑄧 𑄥𑄧𑄖𑄳𑄠𑄴𑄧𑄢𑄴 𑄇𑄧𑄙, 𑄃𑄧𑄞𑄬𑄘𑄧𑄢𑄴 𑄟𑄚𑄦𑄌𑄴 𑄜𑄳𑄅𑄧𑄢𑄨 𑄏𑄬𑄘𑄬𑄢𑄇𑄴 𑄖𑄨𑄉𑄨𑄚𑄨 𑄉𑄳𑄅𑄳𑄅𑄧𑄢𑄳𑄦𑄨
𑄟𑄨𑄣𑄳𑄠𑄬 𑄃𑄬𑄇𑄳𑄦𑄴𑄧𑄱 𑄃𑄬𑄦𑄳𑄣𑄧 𑄃𑄝𑄙𑅁 𑄟𑄧𑄚𑄬 𑄟𑄧𑄚𑄬 𑄓𑄧𑄢𑄋𑄴 𑄓𑄧𑄢𑄋𑄴 𑄌𑄳𑄅𑄧𑄊𑄳𑄅𑄧𑄛𑄚𑄩 𑄌𑄬𑄢𑄁 𑄌𑄬𑄢𑄁 𑄏𑄬𑄘𑄬𑄢 𑄖𑄨𑄉𑄨𑄚𑄨 𑄌𑄪𑄣𑄴, 𑄚𑄨𑄏𑄬𑄌𑄴 𑄖𑄢𑄴 𑄊𑄧𑄚𑄧 𑄊𑄧𑄚𑄧 𑄘𑄬𑄇𑄳𑄦𑄬𑄴 𑄣𑄉𑄬 𑄍𑄧𑄚𑄧𑄞𑄧𑄚𑄧 𑄟𑄧𑄚𑄬 𑄚𑄧
𑄛𑄢𑄴 𑄞𑄝𑄨 𑄇𑄪𑄣𑄴𑅁 𑄏𑄇𑄴 𑄌𑄨𑄢𑄨 𑄊𑄳𑄅𑄧𑄚𑄬𑄚𑄳𑄆𑄬 𑄝𑄪𑄖𑄴𑄙𑄧𑄱 𑄟𑄪𑄎𑄪𑄋𑄧𑄱𑄖𑄴 𑄝𑄧𑄎𑄨𑄚𑄳𑄄𑄬 𑄝𑄪𑄖𑄴𑄙𑄧𑄱𑄢𑄳𑄦𑄬 𑄘𑄨𑄦𑄳𑄣𑄧𑄱 𑄥𑄣𑄟𑄴, 𑄣𑄊𑄧𑄢𑄴 𑄛𑄧𑄱 𑄟𑄳𑄅𑄧𑄢𑄨 𑄎𑄬𑄠𑄳𑄦𑄬 𑄟𑄧 𑄛𑄧𑄢𑄚𑄳𑄦𑄚𑄴 𑄇𑄢𑄳𑄦𑄨 𑄚𑄬𑄎𑄬𑄠𑄳𑄦𑄬 𑄃𑄊𑄧𑄁
𑄥𑄧𑄣𑄧𑄋𑄳𑄦𑄚𑄴 𑄘𑄬 𑄇𑄦𑄳𑄣𑄟𑄴𑅁 𑄛𑄧𑄢𑄘𑄧𑄲 𑄛𑄬𑄠𑄬 𑄢𑄚𑄨 𑄟𑄭𑄪 𑄖𑄳𑄅𑄧𑄣𑄬𑄌𑄴 𑄝𑄪𑄖𑄴𑄙𑄧𑄱 𑄃𑄨𑄠𑄳𑄦𑄬𑄚𑄴 𑄖𑄭𑄪 𑄃𑄧𑄇𑄧𑄝𑄣𑄳𑄠𑄬𑄴 𑄟𑄭𑄪 𑄇𑄧𑄖𑄴𑄧𑄟𑄳𑄦𑄚𑄴, 𑄎𑄳𑄠𑄬𑄭 𑄖𑄪𑄣𑄨𑄔𑄬 𑄟𑄧 𑄛𑄧𑄱𑄞𑄧𑄱 𑄉𑄳𑄠𑄬𑄚𑄨 𑄝𑄚 𑄖𑄭𑄪 𑄝𑄪𑄖𑄴𑄙𑄧𑄱 𑄜𑄨𑄢𑄳𑄆𑄬
𑄘𑄨𑄘𑄬 𑄛𑄧𑄱𑄞𑄧𑄱 𑄛𑄧𑄢𑄚𑄳𑄦𑄚𑄴, 𑄥𑄪𑄚𑄨𑄚𑄳𑄆𑄬 𑄝𑄪𑄖𑄴𑄙𑄧𑄱 𑄇𑄧𑄦𑄳𑄣𑄧 𑄟𑄧 𑄇𑄧𑄙𑄊𑄚𑄴 𑄇𑄚𑄴 𑄛𑄘𑄨𑄣𑄧 𑄃𑄬 𑄥𑄧𑄁𑄥𑄢𑄳𑄦𑄧𑄖𑄴 𑄝𑄳𑄃𑄬𑄇𑄴 𑄈𑄇𑄳𑄅𑄴𑄧𑄚𑄳𑄦𑄳𑄠𑄬𑄴, 𑄎𑄧𑄚𑄧𑄟𑄴 𑄣𑄧𑄣𑄬 𑄟𑄳𑄅𑄧𑄢𑄨 𑄛𑄳𑄃𑄠𑄴 𑄛𑄧𑄘𑄠𑄴 𑄦𑄧𑄣𑄬 𑄞𑄧𑄌𑄴 𑄎𑄬
𑄛𑄳𑄃𑄠𑄴 𑄇𑄳𑄠𑄧𑄲𑄠𑄴 𑄚𑄳𑄄𑄧 𑄇𑄧𑄚𑄳𑄦𑄧 𑄃𑄧𑄟𑄧𑄢𑄴𑄝𑄚𑄳𑄦𑄳𑄠𑄬𑄴𑅁 𑄛𑄳𑄅𑄧𑄖𑄳𑄠𑄴𑄧 𑄚𑄧 𑄎𑄋𑄴 𑄇𑄧𑄙𑄊𑄚𑄴 𑄥𑄧𑄁𑄥𑄢𑄳𑄦𑄧𑄖𑄴 𑄖𑄭𑄪 𑄚𑄨𑄎𑄬 𑄞𑄧𑄉𑄧𑄝𑄚𑄴 𑄃𑄬𑄇𑄴 𑄇𑄨𑄏𑄪 𑄛𑄢𑄧𑄌𑄴 𑄥𑄙𑄨, 𑄘𑄬𑄝𑄧 𑄥𑄧𑄇𑄴𑄖𑄨 𑄃𑄊𑄬 𑄖𑄧𑄢𑄴 𑄎𑄬𑄭
𑄖𑄪𑄣𑄨𑄔𑄬 𑄖𑄭𑄪 𑄛𑄧𑄱𑄞𑄧𑄱 𑄟𑄧𑄢𑄴 𑄉𑄳𑄅𑄧𑄢𑄬𑄦𑄳𑄣𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄝𑄧𑄌𑄴𑄝𑄔𑄨𑅁 𑄇𑄧𑄦𑄳𑄣𑄧 𑄝𑄪𑄖𑄴𑄙𑄧𑄱 𑄎𑄬𑄢𑄬𑄙𑄨 𑄎𑄳𑄠𑄬 𑄖𑄪𑄦𑄳𑄣𑄨 𑄘𑄨𑄟𑄴 𑄛𑄧𑄢𑄬𑄙𑄨 𑄃𑄪𑄝𑄧𑄱𑄠𑄴 𑄘𑄨𑄦𑄳𑄣𑄧𑄱 𑄘𑄢𑄪 𑄖𑄳𑄅𑄧𑄉𑄬𑄝𑄢𑄴, 𑄟𑄧𑄢-𑄙𑄧𑄢𑄬 𑄎𑄬
𑄊𑄳𑄅𑄧𑄢𑄴𑄝𑄧𑄱𑄢𑄴 𑄖𑄢𑄳𑄦 𑄝𑄢𑄳𑄦 𑄇𑄪𑄘𑄪𑄟𑄴𑄝𑄧𑄱𑄢𑄴 𑄚𑄧 𑄦𑄧𑄠𑄴 𑄃𑄨𑄏𑄳𑄅𑄧 𑄇𑄧𑄚𑄳𑄦𑄧 𑄝𑄢𑄴𑅁 𑄊𑄧𑄢𑄬 𑄊𑄧𑄢𑄬 𑄖𑄳𑄅𑄧𑄉𑄬𑄚𑄳𑄆𑄬 𑄛𑄬𑄦𑄳𑄣𑄬 𑄃𑄚𑄳𑄦𑄨𑄌𑄴 𑄟𑄉𑄨𑄚𑄳𑄄𑄬 𑄉𑄧𑄟𑄴 𑄥𑄳𑄅𑄧𑄢𑄴𑄥𑄧𑄱 𑄃𑄬𑄇𑄴 𑄟𑄳𑄦𑄪𑄖𑄴, 𑄖𑄧𑄢𑄳𑄦𑄬
𑄇𑄧𑄦𑄳𑄣𑄪𑄋𑄴 𑄟𑄭𑄪 𑄛𑄳𑄆𑄣𑄳𑄦𑄳𑄠𑄬𑄴 𑄣𑄊𑄧𑄢𑄴 𑄛𑄧𑄱𑄞𑄧𑄱 𑄏𑄳𑄠𑄬 𑄖𑄪𑄣𑄳𑄦𑄳𑄠𑄬𑄴 𑄦𑄧𑄝𑄧 𑄟𑄧𑄢𑄴 𑄞𑄢𑄨 𑄎𑄪𑄖𑄴𑅁 𑄦𑄉𑄳𑄅𑄳𑄃𑄧𑄣𑄴 𑄜𑄉𑄳𑄅𑄳𑄃𑄧𑄣𑄴 𑄉𑄳𑄅𑄧𑄢𑄨𑄚𑄳𑄄𑄬 𑄇𑄧𑄙 𑄝𑄖𑄴𑄖 𑄚𑄧 𑄇𑄳𑄅𑄧𑄚𑄳𑄄𑄬 𑄣𑄟𑄨𑄣𑄧𑄱 𑄥𑄳𑄅𑄧𑄢𑄴𑄥𑄧𑄱 𑄖𑄧𑄉,
𑄊𑄧𑄢𑄬 𑄊𑄧𑄢𑄬 𑄖𑄳𑄅𑄧𑄉𑄬𑄣𑄧 𑄇𑄧𑄚𑄳𑄦𑄧 𑄇𑄬𑄖𑄳𑄦𑄳𑄠𑄬𑄴𑄖𑄴 𑄚𑄧 𑄛𑄬𑄦𑄳𑄣𑄧 𑄜𑄨𑄢𑄨𑄣𑄧𑄱 𑄦𑄳𑄆𑄚𑄳𑄆𑄬 𑄃𑄬𑄊𑅁 𑄎𑄬𑄢𑄬𑄙𑄨 𑄖𑄬 𑄝𑄪𑄎𑄨𑄦𑄳𑄣𑄧𑄱 𑄝𑄪𑄖𑄴𑄙𑄧𑄱 𑄇𑄧𑄙𑄚𑄴 𑄖𑄨𑄉𑄨𑄣𑄧𑄱 𑄛𑄧𑄱 𑄛𑄧𑄢𑄚𑄧 𑄇𑄧𑄙 𑄚𑄧 𑄇𑄳𑄅𑄳𑄃𑄧𑄟𑄴, 𑄚𑄧 𑄣𑄉𑄨𑄝𑄧𑄱
𑄛𑄧𑄱 𑄛𑄧𑄢𑄚𑄴 𑄝𑄪𑄎𑄬𑄦𑄳𑄣𑄪𑄋𑄴 𑄟𑄭𑄪 𑄟𑄧 𑄟𑄧𑄚𑄳𑄦𑄚𑄴 𑄃𑄨𑄠𑄬𑄚𑄳𑄦𑄨 𑄝𑄳𑄃𑄬𑄇𑄴 𑄥𑄧𑄁𑄥𑄢𑄳𑄦𑄧 𑄥𑄪𑄘𑄧𑄱𑄟𑄴𑅁 𑄛𑄧𑄢 𑄘𑄧𑄲 𑄝𑄬𑄇𑄴 𑄞𑄪𑄣𑄨𑄚𑄳𑄆𑄬 𑄝𑄪𑄖𑄴𑄙𑄧𑄱 𑄇𑄧𑄙 𑄑𑄳𑄅𑄧𑄣𑄬𑄚𑄳𑄆𑄬 𑄟𑄧𑄚𑄧𑄖𑄴 𑄣𑄧𑄦𑄳𑄣𑄧 𑄝𑄳𑄃𑄬𑄇𑄴 𑄝𑄚𑄳𑄦𑄨,
𑄝𑄪𑄖𑄴𑄙𑄧𑄱 𑄥𑄳𑄅𑄧𑄖𑄳𑄠𑄴𑄧 𑄉𑄧𑄟𑄴 𑄛𑄬𑄦𑄳𑄣𑄧 𑄝𑄪𑄖𑄴𑄙𑄧𑄱 𑄙𑄧𑄢𑄴𑄟𑄧𑄖𑄴 𑄛𑄢𑄴 𑄦𑄧𑄣𑄧 𑄥𑄪𑄚𑄋𑄴 𑄛𑄬𑄦𑄳𑄣𑄧 𑄇𑄨𑄥 𑄉𑄳𑄅𑄳𑄃𑄧𑄖𑄧𑄟𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄃𑄬𑄇𑄴 𑄘𑄨𑄚𑄳𑄠𑄬 𑄥𑄨𑄌𑄳𑄦𑄳𑄠𑄴𑄧 𑄥𑄧𑄟𑄧𑄖𑄴 𑄎𑄬𑄖𑄧𑄝𑄧𑄚𑄧𑄖𑄴 𑄝𑄳𑄅𑄧𑄎𑄨𑄚𑄳𑄄𑄬 𑄝𑄪𑄖𑄴𑄙𑄳𑄆𑄧𑄱 𑄇𑄨 𑄥𑄪𑄚𑄳𑄦𑄧𑄱𑄢𑄴? 𑄈. 𑄇𑄨𑄥 𑄉𑄳𑄃𑄧𑄱𑄖𑄧𑄟𑄨 𑄇𑄧𑄚𑄳𑄦𑄴
𑄃𑄬𑄦𑄳𑄣𑄧? 𑄉. 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄢𑄴 𑄇𑄨 𑄃𑄧𑄝𑄧𑄌𑄴𑄗 𑄦𑄳𑄅𑄧𑄠𑄬? 𑄊. 𑄝𑄪𑄖𑄴𑄙𑄧𑄱𑄖𑄳𑄦𑄴𑄪𑄚𑄴 𑄢𑄚𑄩 𑄟𑄨𑄣𑄬𑄞𑄳𑄆 𑄇𑄨 𑄟𑄳𑄃𑄇𑄳𑄦𑄳𑄠𑄬𑄴? 𑄋. 𑄝𑄪𑄖𑄴𑄙𑄳𑄆𑄧𑄱 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄢𑄬 𑄇𑄨 𑄖𑄳𑄅𑄧𑄉𑄬𑄭
𑄃𑄚𑄨𑄞𑄳𑄠𑄬𑄢𑄴 𑄇𑄳𑄅𑄳𑄃𑄧𑄠𑄳𑄦𑄬?</p>
   
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄨𑄏𑄬𑄌𑄴 𑄖𑄢𑄴 --------- 𑄘𑄬𑄇𑄳𑄦𑄬𑄴 𑄣𑄉𑄬 𑄍𑄧𑄚𑄧𑄞𑄧𑄚𑄧 𑄟𑄧𑄚𑄬 𑄚𑄧 𑄛𑄢𑄴 -----------𑅁 𑄈.
𑄎𑄳𑄠𑄬𑄭 𑄖𑄪𑄣𑄨𑄔𑄬 𑄟𑄧 𑄛𑄧𑄱𑄞𑄧𑄱 -------- 𑄖𑄭𑄪 𑄝𑄪𑄖𑄴𑄙𑄧𑄱 𑄜𑄨𑄢𑄳𑄆𑄬 𑄘𑄨𑄘𑄬 -------------, 𑄉. 𑄊𑄧𑄢𑄬 𑄊𑄧𑄢𑄬 -------- 𑄛𑄬𑄦𑄳𑄣𑄬 𑄃𑄚𑄳𑄦𑄨𑄌𑄴 ------- 𑄉𑄧𑄟𑄴
------ 𑄃𑄬𑄇𑄴 𑄟𑄳𑄦𑄪𑄖𑄴, 𑄊. --- 𑄖𑄬 𑄝𑄪𑄎𑄨𑄦𑄳𑄣𑄧𑄱 ---- 𑄇𑄧𑄙𑄚𑄴 𑄖𑄨𑄉𑄨𑄣𑄧𑄱 𑄛𑄧𑄱 ---- 𑄇𑄧𑄙 𑄚𑄧 𑄇𑄳𑄅𑄳𑄃𑄧𑄟𑄴, 𑄋. 𑄝𑄪𑄖𑄴𑄙𑄧𑄱 𑄥𑄧𑄖𑄳𑄠𑄴𑄧 𑄉𑄧𑄟𑄴 𑄛𑄬𑄦𑄳𑄣𑄧
---------------- 𑄥𑄪𑄚𑄋𑄴 𑄛𑄬𑄦𑄳𑄣𑄧 -----------𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄝𑄨𑄇𑄴𑄉𑄳𑄠𑄬--- 𑄙𑄧𑄢𑄴𑄟𑄧 𑄇𑄧𑄙𑅁 𑄦𑄉𑄳𑄅𑄳𑄃𑄧𑄣𑄴 𑄜𑄉𑄳𑄅𑄳𑄃𑄧𑄣𑄴--- 𑄥𑄳𑄅𑄧𑄣𑄳𑄦𑄨𑄴-𑄝𑄳𑄅𑄧𑄣𑄳𑄦𑄨𑄴𑅁 𑄥𑄪𑄘𑄧𑄱𑄟𑄴---𑄚𑄨𑄠𑄧𑄟𑄴 𑄚𑄨𑄘𑄨𑅁 𑄇𑄪𑄘𑄪𑄟𑄴𑄝𑄧𑄱---
𑄥𑄳𑄅𑄧𑄘𑄳𑄅𑄧𑄌𑄳𑄦𑄳𑄠𑄬𑄴𑅁 𑄥𑄧𑄠𑄴-𑄥𑄉𑄧𑄌𑄳𑄠𑄬𑄴--- 𑄃𑄣𑄏𑄣𑅁 𑄝𑄧𑄌𑄴--- 𑄃𑄪𑄟𑄧𑄱𑄢𑄴𑅁 𑄈𑄇𑄳𑄦𑄴𑄧𑄚𑄴--- 𑄇𑄧𑄟𑄴 𑄥𑄧𑄟𑅁 𑄍𑄧𑄚𑄧𑄞𑄧𑄚𑄧--- 𑄌𑄪𑄦𑄳𑄣𑄪𑄝𑄪𑄣𑄳𑄦𑄳𑄠𑄬𑄴𑅁</p>


<h2>𑄃𑄳𑄅𑄧 𑄉𑄳𑄅𑄧𑄏𑄬𑄚𑄴</h2>

<h3>𑄓𑄁𑄉𑄫 𑄛𑄴𑄧𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3>


<p>𑄉𑄳𑄅𑄧𑄏𑄬𑄚𑄴 𑄖𑄧𑄢𑄳𑄦𑄬 𑄥𑄪𑄢𑄧𑄱𑄚𑄴, 𑄦𑄏𑄨 𑄎𑄬𑄠𑄳𑄅𑄧𑄌𑄴 𑄇𑄧𑄚𑄴 𑄛𑄧𑄙𑄬𑅁 𑄦𑄖𑄴𑄎𑄪𑄢𑄴 𑄉𑄳𑄅𑄧𑄢𑄳𑄦𑄨 𑄥𑄣𑄟𑄴 𑄘𑄧𑄱𑄋𑄴, 𑄝𑄖𑄨𑄴 𑄎𑄣𑄳𑄆𑄬 𑄖𑄧𑄢𑄴 𑄚𑄋𑄬𑅁 𑄌𑄨𑄖𑄴 𑄘𑄨𑄊𑄳𑄅𑄧𑄣𑄴 𑄦𑄃𑄳𑄅𑄧𑄎𑄬, 𑄛𑄳𑄅𑄧𑄢𑄨
𑄢𑄳𑄅𑄧𑄠𑄳𑄦𑄧𑄱𑄌𑄴 𑄇𑄧𑄠𑄬𑄇𑄴 𑄎𑄪𑄇𑄴𑅁 𑄇𑄳𑄅𑄧𑄌𑄴 𑄛𑄳𑄄𑄬 𑄝𑄚 𑄥𑄬𑄭 𑄘𑄨𑄚𑄳𑄦𑄪𑄚𑄴, 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄢𑄴 𑄝𑄪𑄉𑄪𑄖𑄴𑅁 𑄜𑄨𑄢𑄨 𑄛𑄬𑄙𑄪𑄁 𑄎𑄪𑄚𑄨 𑄖𑄳𑄃𑄧𑄱, 𑄦𑄳𑄅𑄧𑄏𑄳𑄅𑄧𑄢𑄴 𑄥𑄬𑄭 𑄘𑄨𑄚𑄳𑄦𑄪𑄚𑄴𑅁 𑄟𑄧𑄚𑄧𑄢𑄴 𑄥𑄪𑄊𑄬 𑄇𑄘𑄬𑄘𑄪𑄁,
𑄜𑄨𑄢𑄨 𑄃𑄬𑄙𑄇𑄴 𑄥𑄬𑄭 𑄘𑄨𑄚𑄳𑄦𑄪𑄚𑄴𑅁 𑄃𑄬𑄉 𑄟𑄧𑄚𑄬 𑄘𑄉𑄧𑄁 𑄖𑄧𑄢𑄳𑄦𑄬, 𑄉𑄧𑄟𑄴 𑄎𑄨𑄁𑄇𑄚𑄨 𑄝𑄧𑄢𑄴 𑄟𑄊𑄧𑄁𑅁 𑄥𑄪𑄚𑄋𑄧𑄢𑄴 𑄞𑄣𑄬𑄘𑄨 𑄟𑄚𑄦𑄌𑄴 𑄦𑄳𑄆, 𑄇𑄘𑄳𑄆𑄬 𑄎𑄬𑄘𑄪𑄁 𑄃𑄪𑄟𑄮𑄢𑄴 𑄥𑄧𑄁𑅁 𑄘𑄨𑄚𑄴 𑄢𑄳𑄆𑄬𑄖𑄴
𑄖𑄧𑄢𑄳𑄦𑄬 𑄥𑄪𑄢𑄧𑄱𑄚𑄴, 𑄘𑄨𑄘𑄳𑄠𑄬 𑄟𑄧𑄢𑄳𑄦𑄬 𑄉𑄳𑄠𑄬𑄚𑄧𑄢𑄴 𑄦𑄨𑄘𑄳𑄠𑄬𑄦𑄨𑄖𑄴, 𑄝𑄬𑄚𑄬𑄿 𑄚𑄧𑄎𑄬𑄭 𑄜𑄪𑄘𑄨𑄗𑄬𑄘𑄧 𑄟𑄧𑄢𑄴 𑄎𑄨𑄁𑄇𑄚𑄨 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴𑅁 𑄜𑄪𑄣𑄴 𑄛𑄉𑄳𑄅𑄧𑄢𑄳𑄦𑄬 𑄝𑄖𑄳𑄠𑄬𑄴𑄋𑄴 𑄉𑄳𑄅𑄧𑄏𑄬𑄚𑄴, 𑄃𑄬𑄙𑄬 𑄃𑄢𑄳𑄦𑄧
𑄃𑄬𑄇𑄴 𑄎𑄧𑄚𑄧𑄟𑄴𑅁 𑄖𑄧𑄢𑄴𑄛𑄧𑄢𑄳𑄦𑄬 𑄥𑄪𑄊𑄬 𑄗𑄬𑄭, 𑄦𑄧𑄘𑄧𑄁 𑄃𑄟𑄳𑄦𑄨 𑄝𑄬𑄉𑄬 𑄉𑄧𑄟𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄉𑄳𑄅𑄧𑄎𑄬𑄚𑄳𑄦𑄧𑄢𑄬 𑄇𑄨𑄋𑄨𑄢𑄳𑄦𑄨 𑄥𑄣𑄟𑄴 𑄘𑄨𑄝𑄳𑄠𑄬𑄢𑄴 𑄇𑄧𑄲 𑄦𑄳𑄅𑄧𑄠𑄳𑄦𑄬? 𑄈. 𑄟𑄧𑄚𑄧𑄢𑄴 𑄥𑄪𑄊𑄬 𑄇𑄘𑄬𑄝𑄖𑄳𑄠𑄬𑄴𑄠𑄴 𑄇𑄧𑄚𑄴 𑄘𑄨𑄚𑄳𑄦𑄪𑄚𑄴
𑄜𑄨𑄢𑄨 𑄛𑄬𑄞𑄢𑄴 𑄝𑄧𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄉. 𑄎𑄨𑄁𑄇𑄚𑄨 𑄇𑄨𑄋𑄨𑄢𑄳𑄦𑄨 𑄇𑄘𑄬𑄝𑄖𑄳𑄠𑄬𑄴𑄠𑄴 𑄝𑄧𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄊. 𑄇𑄳𑄠𑄧𑄢𑄴 𑄦𑄨𑄘𑄳𑄠𑄬𑄦𑄨𑄖𑄴 𑄛𑄬𑄞𑄢𑄴 𑄝𑄧𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬? 𑄋.
𑄉𑄳𑄅𑄧𑄎𑄬𑄚𑄳𑄦𑄧𑄢𑄳𑄦𑄬 𑄇𑄨𑄋𑄨𑄢𑄳𑄦𑄨 𑄝𑄖𑄳𑄠𑄬𑄴 𑄦𑄳𑄅𑄧𑄠𑄳𑄦𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ------------ 𑄝𑄖𑄳𑄠𑄬𑄴𑄋𑄴 𑄉𑄳𑄅𑄧𑄏𑄬𑄚𑄴, 𑄈. 𑄇𑄳𑄅𑄧𑄌𑄴 𑄛𑄳𑄄𑄬 𑄝𑄚 𑄥𑄬𑄭--------- 𑄉.
------- 𑄚𑄧𑄎𑄬𑄭 𑄜𑄪𑄘𑄨𑄗𑄬𑄘𑄧, 𑄊. 𑄦𑄧𑄘𑄧𑄁 𑄃𑄟𑄳𑄦𑄨 𑄝𑄬𑄉𑄬------𑅁 𑄋. ------ 𑄞𑄣𑄬𑄘𑄨 𑄟𑄚𑄦𑄌𑄴 𑄦𑄳𑄆,</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄥𑄪𑄢𑄧𑄱𑄚𑄴 = 𑄦𑄨𑄙𑄳𑄅𑄧𑄖𑄴 𑄉𑄧𑄢𑄚𑄳𑄦𑅁 𑄦𑄨𑄘𑄳𑄠𑄬𑄦𑄨𑄖𑄴 = 𑄚𑄨𑄘𑄨𑄙𑄳𑄅𑄧𑄌𑄴𑄎𑄳𑄠𑄧𑅁 𑄎𑄨𑄁𑄇𑄚𑄨 = 𑄝𑄧𑄌𑄴 / 𑄃𑄪𑄟𑄮𑄢𑄴𑅁 𑄃𑄪𑄟𑄮𑄢𑄴 = 𑄎𑄨𑄁𑄇𑄚𑄨𑅁 𑄥𑄪𑄚𑄋𑄧𑄢𑄴 =
𑄉𑄧𑄟𑄴 𑄚𑄋𑄧𑄢𑄴𑅁 𑄝𑄖𑄳𑄠𑄬𑄴𑄚 = 𑄝𑄧𑄣𑄚𑅁 𑄝𑄬𑄚𑄬𑄿 = 𑄝𑄬𑄛𑄧𑄙𑄬𑅁 𑄎𑄧𑄚𑄧𑄟𑄴 = 𑄎𑄧𑄚𑄴𑄟𑄚𑄴𑅁</p>

<h2>𑄟𑄬𑄠𑄬𑄣𑄨 𑄛𑄨𑄖𑄨𑄴𑄟𑄳𑄦𑄨</h2>

<h3>𑄓𑄁𑄉𑄫 𑄙𑄧𑄚𑄳𑄠𑄴𑄧 𑄟𑄳𑄃𑄧𑄚𑄴 𑄌𑄇𑄴𑄟𑄳𑄦</h3>

<p>𑄟-𑄖𑄭𑄪  𑄛𑄨𑄖𑄨𑄴𑄟𑄳𑄦𑄨 𑄎𑄳𑄅𑄧𑄢𑄴𑄟𑄬𑄣𑄪𑄁 𑄖𑄧𑄢𑄴 𑄝𑄪𑄉𑄪𑄖𑄴,
𑄉𑄳𑄅𑄧𑄋𑄨𑄎𑄢𑄴 𑄎𑄨𑄁𑄇𑄚𑄨 𑄟𑄧𑄢𑄴 𑄥𑄪𑄉𑄧𑄱𑄖𑄴 𑄃𑄳𑄃 𑄘𑄪𑄊𑄧𑄱𑄖𑄴𑅁
𑄎𑄪𑄇𑄴 𑄎𑄢𑄴 𑄝𑄧𑄏𑄧𑄢𑄴 𑄎𑄢𑄴 𑄃𑄢𑄳𑄦𑄧 𑄎𑄢𑄴 𑄘𑄨𑄚𑄴,
𑄖𑄭𑄪 𑄝𑄘𑄬 𑄟𑄧𑄢𑄴 𑄟𑄘𑄳𑄅𑄧 𑄇𑄧𑄚𑄳𑄦𑄴 𑄃𑄊𑄬 𑄌𑄨𑄚𑄴𑅁𑅁</p>

<p>𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱 𑄥𑄧𑄢-𑄉𑄋𑄴 𑄈𑄣𑄬 𑄚𑄬𑄿 𑄞𑄧𑄢,
𑄖𑄧𑄢𑄴 𑄘𑄚𑄬 𑄟𑄧𑄢𑄴 𑄟𑄘𑄳𑄅𑄧 𑄚𑄬𑄭 𑄇𑄨𑄌𑄳𑄦𑄴𑄪 𑄛𑄧𑄢𑅁
𑄝𑄧𑄢𑄴 𑄟𑄊𑄧𑄁, 𑄛𑄬𑄙𑄪𑄁 𑄟𑄭𑄪 𑄎𑄧𑄚𑄧𑄟𑄴 𑄎𑄧𑄚𑄧𑄟𑄴 𑄥𑄪𑄇𑄴,
𑄖𑄧𑄢𑄴 𑄟𑄬𑄠𑄬𑄠𑄴 𑄦𑄳𑄅𑄧𑄙𑄪𑄁 𑄟𑄭𑄪 𑄉𑄳𑄠𑄬𑄚𑄬 𑄃𑄧𑄝𑄧𑄢𑄪𑄇𑄴𑅁𑅁</p>

<p>𑄚𑄬𑄭 𑄖𑄧𑄢𑄴 𑄦𑄨𑄁𑄎𑄳𑄠𑄬 𑄛𑄨𑄏𑄪𑄟𑄴 𑄚𑄬𑄭 𑄎𑄳𑄅𑄧𑄣𑄴 𑄎𑄣,
𑄉𑄳𑄠𑄬𑄚𑄴 𑄝𑄪𑄖𑄴𑄙𑄨 𑄙𑄧𑄚𑄴 𑄥𑄳𑄅𑄧𑄟𑄴𑄝𑄳𑄅𑄧𑄖𑄴 𑄘𑄨𑄘𑄳𑄠𑄬 𑄃𑄣𑅁
𑄇𑄧𑄘𑄧 𑄇𑄧𑄖𑄳𑄠𑄴𑄧 𑄇𑄧𑄘𑄧 𑄝𑄨𑄖𑄳𑄠𑄴𑄧 𑄘𑄳𑄠𑄧𑄋𑄴 𑄟𑄭𑄪 𑄖𑄧𑄢𑄳𑄦𑄬,
𑄖𑄧𑄢𑄴 𑄟𑄬𑄠𑄬 𑄇𑄧𑄙 𑄇𑄧𑄦𑄳𑄣𑄬 𑄇𑄧𑄙𑄭 𑄚𑄧 𑄈𑄧𑄢𑄳𑄦𑄬𑅁𑅁</p>

<p>𑄇𑄳𑄅𑄧𑄌𑄴 𑄛𑄳𑄆𑄬 𑄟𑄧𑄢𑄳𑄦𑄬 𑄖𑄭𑄪 𑄥𑄳𑄃𑄧𑄱𑄤𑄴 𑄗𑄌𑄴 𑄃𑄧𑄚𑄴𑄥𑄪𑄢𑄴,
𑄃𑄨𑄖𑄳𑄠𑄧𑄴 𑄇𑄪𑄘𑄪𑄟𑄴 𑄥𑄧𑄟𑄢𑄴 𑄥𑄧𑄟𑄢𑄨 𑄦𑄧𑄙𑄇𑄴 𑄞𑄧𑄢𑄴𑄛𑄪𑄢𑄴𑅁
𑄖𑄳𑄃𑄧𑄱 𑄖𑄧𑄖𑄳𑄦𑄴𑄪𑄚𑄴 𑄟𑄊𑄧𑄁 𑄟𑄭𑄪 𑄃𑄨𑄠𑄳𑄦𑄬𑄚𑄴 𑄃𑄪𑄝𑄳𑄃𑄧𑄱𑄚𑄴 𑄃𑄳𑄃,
𑄿𑄇𑄴 𑄛𑄧𑄱𑄢𑄴 𑄟𑄬𑄠𑄬𑄣𑄨 𑄖𑄭𑄪 𑄦𑄧𑄣𑄬 𑄟𑄧𑄢𑄴 𑄟𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. "𑄟𑄬𑄠𑄬𑄣𑄨 𑄛𑄨𑄖𑄨𑄴𑄟𑄳𑄦𑄨 𑄇𑄳𑄅𑄧𑄝𑄨𑄖𑄳𑄦𑄴𑄱𑄖𑄴" 𑄇𑄳𑄅𑄧𑄝𑄨𑄞𑄧𑄱𑄢𑄴 𑄃𑄏𑄧𑄣𑄴 𑄟𑄳𑄦𑄬𑄖𑄳𑄦𑄴𑄚𑄴 𑄦𑄢𑄴𑄟𑄪𑄢𑄴 𑄞𑄋𑄨 𑄣𑄬𑄊𑄧𑅁 𑄈. '𑄟-𑄖𑄭𑄪
𑄛𑄨𑄖𑄨𑄴𑄟𑄳𑄦𑄨 ' 𑄇𑄧𑄙𑄬 𑄇𑄨 𑄞𑄪𑄏𑄧𑄱? 𑄉. 𑄟- 𑄛𑄨𑄖𑄨𑄴𑄟𑄳𑄦𑄨 𑄝𑄘𑄬 𑄃𑄢𑄳𑄦𑄧 𑄇𑄢𑄳𑄦𑄬 𑄇𑄧𑄌𑄴𑄖𑄧 𑄝𑄨𑄖𑄳𑄠𑄴𑄧 𑄘𑄨𑄝𑄳𑄠𑄬𑄢𑄴 𑄃𑄊𑄬? 𑄊. 𑄞𑄧𑄢𑄴𑄛𑄪𑄢𑄴𑄪 𑄉𑄳𑄅𑄧𑄢𑄳𑄦𑄨 𑄇𑄨 𑄛𑄬𑄞𑄢𑄴 𑄟𑄊 𑄦𑄳𑄅𑄧𑄠𑄳𑄦𑄬?
𑄋. 𑄟-𑄛𑄨𑄖𑄨𑄴𑄟𑄳𑄦𑄨𑄖𑄳𑄦𑄴𑄪𑄚𑄴 𑄖𑄳𑄃𑄧𑄱 𑄃𑄢𑄳𑄦𑄧 𑄇𑄨 𑄟𑄊 𑄦𑄳𑄅𑄧𑄠𑄳𑄦𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇.------ 𑄝𑄧𑄏𑄧𑄢𑄴 𑄎𑄢𑄴 𑄃𑄢𑄳𑄦𑄧 𑄎𑄢𑄴 𑄘𑄨𑄚𑄴, 𑄖𑄭𑄪 𑄝𑄘𑄬 𑄟𑄧𑄢𑄴 𑄟𑄘𑄳𑄅𑄧 𑄇𑄧𑄚𑄳𑄦𑄴 -------𑅁 𑄈.
𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱 𑄥𑄧𑄢-𑄉𑄋𑄴 𑄈𑄣𑄬 ------, --------- 𑄟𑄧𑄢𑄴 𑄟𑄘𑄳𑄅𑄧 𑄚𑄬𑄭 𑄇𑄨𑄌𑄳𑄦𑄴𑄪 𑄛𑄧𑄢𑅁 𑄉. ------, 𑄇𑄧𑄘𑄧 𑄝𑄨𑄖𑄳𑄠𑄴𑄧 𑄘𑄳𑄠𑄧𑄋𑄴 𑄟𑄭𑄪 𑄖𑄧𑄢𑄳𑄦𑄬, 𑄖𑄧𑄢𑄴
𑄟𑄬𑄠𑄬 𑄇𑄧𑄙 𑄇𑄧𑄦𑄳𑄣𑄬 𑄇𑄧𑄙𑄭-----𑅁 𑄊. -----𑄟𑄊𑄧𑄁 𑄟𑄭𑄪 𑄃𑄨𑄠𑄳𑄦𑄬𑄚𑄴 𑄝𑄳𑄃𑄧𑄱𑄚𑄴 𑄃𑄳𑄃, 𑄿𑄇𑄴 𑄛𑄧𑄱𑄢𑄴 𑄟𑄬𑄠𑄬𑄣𑄨 𑄖𑄭𑄪 𑄦𑄧𑄣𑄬-----𑅁 𑄹. 𑄟𑄘𑄧𑄟𑄳𑄦𑄬𑄖𑄴: 𑄝𑄧𑄏𑄧𑄢𑄴 =
𑄝𑄢𑄳𑄦𑄧 𑄟𑄳𑄦𑄌𑄴𑅁 𑄃𑄧𑄚𑄴𑄥𑄪𑄢𑄴 = 𑄃𑄬𑄇𑄴𑄧𑄏𑄚𑄴, 𑄚𑄨𑄖𑄳𑄅𑄴𑄧𑅁 𑄥𑄳𑄅𑄧𑄟𑄴𑄝𑄳𑄅𑄧𑄖𑄴 = 𑄥 𑄥𑄧𑄟𑄴𑄛𑄳𑄅𑄧𑄖𑄨𑄴𑅁 𑄦𑄨𑄁𑄎𑄳𑄠𑄬 = 𑄇𑄳𑄅𑄧𑄌𑄴 𑄚𑄧𑄛𑄚𑄳𑄦𑅁 𑄟𑄬𑄠𑄬𑄣𑄨 = 𑄇𑄳𑄅𑄧𑄌𑄴 𑄛𑄬𑄠𑄳𑄦𑄬 𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱
= 𑄝𑄧𑄢𑄴 𑄟𑄪𑄢𑄳𑄦𑄧𑄱𑄟𑄫𑄢𑄨𑅁 𑄥𑄧𑄢 = 𑄌𑄨𑄉𑄳𑄅𑄧𑄚𑄴𑄉𑄋𑄴𑅁 𑄇𑄪𑄘𑄪𑄟𑄴 = 𑄥𑄳𑄅𑄧𑄙𑄳𑄅𑄧𑄌𑄳𑄠𑄬𑄴𑅁 𑄃𑄨𑄠𑄳𑄦𑄬𑄚𑄴 𑄝𑄧𑄲𑄚𑄴 = 𑄚𑄚𑄇𑄳𑄦𑄴𑄚𑄴𑅁 𑄃𑄣 = 𑄥 𑄥𑄉𑄳𑄅𑄧𑄌𑄳𑄦𑄳𑄠𑄬𑄴𑅁</p>


<h2>𑄘𑄚𑄴 𑄛𑄧𑄉𑄧𑄢 𑄟𑄧𑄚𑄴</h2>

<h3>𑄃𑄳𑄃𑄬𑄛𑄴.𑄘𑄨. 𑄃𑄌𑄴𑄟𑄚𑄴 𑄌𑄇𑄴𑄟𑄳𑄦</h3>
 
<p>𑄇𑄧𑄙𑄧𑄇𑄴 𑄥𑄘𑄧𑄚𑄳𑄦𑄖𑄴...! 𑄟𑄚𑄬𑄭 𑄎𑄧𑄚𑄧𑄟𑄴 𑄃𑄏 𑄞𑄧𑄌𑄳𑄦𑄴𑄠𑄴 𑄦𑄳𑄆𑄧 𑄝𑄪𑄇𑄴 𑄞𑄧𑄢𑄧𑄚𑄴, 𑄃𑄬𑄇𑄳𑄦𑄴𑄚𑄴 𑄛𑄙𑄬 𑄦𑄳𑄆𑄧 𑄃𑄳𑄃𑄇𑄳𑄦𑄴𑄚𑄴 𑄟𑄧𑄚𑄴 𑄎𑄨𑄁𑄇𑄚𑄨 𑄉𑄳𑄅𑄧𑄋𑄬 𑄞𑄧𑄢𑄴𑄛𑄪𑄢𑄴 𑄉 𑄃𑄧𑄎𑄧𑄚𑄴 𑄃𑄠𑄪
𑄇𑄧𑄟𑄨 𑄎𑄘𑄬 𑄃𑄏𑄝𑄢𑄳𑄦𑄬 𑄣𑄬𑄝𑄋𑄳𑄠𑄬𑄴 𑄟𑄧𑄚𑄧 𑄙𑄧𑄇𑄴 𑄗𑄨𑄘𑄳𑄅𑄧 𑄚𑄬𑄭 𑄟𑄧𑄚𑄴, 𑄇𑄬𑄣𑄳𑄠𑄬𑄴𑄢𑄴 𑄃𑄏𑄠𑄴 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄗𑄇𑄳𑄦𑄬𑄴 𑄃𑄧𑄎𑄚𑄴𑄘𑄖𑄴 𑄦𑄳𑄆 𑄎𑄭 𑄝𑄬𑄉𑄧𑄢𑄴 𑄟𑄧𑄢𑄧𑄧𑄚𑄴𑅁</p>

<p>𑄟𑄧𑄚𑄧 𑄦𑄧𑄖𑄴 𑄛𑄪𑄢𑄬𑄚𑄳𑄆𑄬 𑄃𑄬𑄇𑄴𑄇𑄚𑄳𑄦𑄧𑄖𑄴 𑄛𑄬𑄞𑄢𑄴 𑄙𑄢𑄳𑄅𑄧𑄎𑄧𑄖𑄴 𑄃𑄳𑄃 𑄥𑄧𑄘𑄬 𑄥𑄧𑄖𑄴, 𑄎𑄬𑄙𑄧𑄇𑄴 𑄛𑄳𑄃𑄭 𑄃𑄢𑄳𑄦𑄧 𑄥𑄬𑄘𑄧𑄇𑄴 𑄣𑄉𑄬 𑄗𑄨𑄉𑄨𑄚𑄳𑄦𑄳𑄠𑄬 𑄚𑄬𑄠𑄳𑄦𑄬 𑄦𑄳𑄆 𑄃𑄧𑄚𑄴𑄥𑄪𑄢𑄴 𑄖𑄣𑄏𑄧𑄖𑄴𑅁
𑄖𑄳𑄠𑄬𑄇𑄴 𑄉𑄳𑄅𑄧𑄢𑄨𑄚𑄳𑄦𑄬𑄭 𑄝𑄛𑄴𑄴-𑄟𑄊𑄪𑄚𑄴, 𑄣𑄪𑄪𑄇𑄴 𑄇𑄪𑄘𑄪𑄟𑄴𑄧𑄱 𑄃𑄳𑄃 𑄞𑄬𑄭-𑄞𑄳𑄅𑄧𑄚𑄳𑄦𑄪𑄚𑄴, 𑄝𑄳𑄃𑄬𑄇𑄴 𑄇𑄨𑄏𑄪 𑄃𑄧𑄣𑄬𑄊𑄧𑄚𑄴 𑄉𑄳𑄅𑄧𑄢𑄨𑄚𑄳𑄆𑄬𑄠𑄳𑄅𑄧 𑄖𑄳𑄃𑄧𑄱..., 𑄙𑄳𑄅𑄧𑄌𑄴𑄎𑄳𑄠𑄧 𑄚𑄧𑄟𑄚𑄬 𑄟𑄧𑄚𑄴 𑄇𑄢𑄳𑄦𑄧𑄖𑄳𑄦𑄴𑄪𑄚𑄴
𑅁</p>

<p>𑄘𑄬𑄊𑄨 𑄥𑄪𑄚𑄨 𑄟𑄧𑄚𑄧𑄖𑄴 𑄛𑄧𑄦𑄳𑄣𑄬 𑄛𑄧𑄢𑄚𑄬 𑄟𑄊𑄬 𑄛𑄬𑄞𑄢𑄴 𑄥𑄳𑄠𑄬𑄚𑄴, 𑄃𑄳𑄃..., 𑄦𑄧𑄖𑄴 𑄛𑄪𑄢𑄬𑄣𑄬 𑄃𑄬𑄇𑄴 𑄙𑄪𑄪𑄏𑄨𑄖𑄴 𑄘𑄚𑄴 𑄛𑄧𑄉𑄧𑄢 𑄦𑄳𑄆𑄧 𑄘𑄪𑄚𑄧𑄱 𑄙𑄳𑄠𑄬𑄚𑄴𑅁 𑄎𑄪𑄘𑄨 𑄦𑄃𑄳𑄅𑄧𑄌𑄴 𑄛𑄪𑄢𑄬𑄭 𑄃𑄬𑄇𑄴
𑄙𑄌𑄴𑄎𑄳𑄠𑄧𑄱𑄖𑄴 𑄃𑄬𑄇𑄴 𑄘𑄨 𑄙𑄨𑄚𑄳𑄅𑄧𑄖𑄴𑄪𑄚𑄴 𑄛𑄢𑄳𑄦 𑄚𑄧 𑄝𑄧𑄏𑄬 𑄟𑄧𑄚𑄴, 𑄃𑄳𑄅𑄧𑄐𑄳𑄠𑄴𑄧 𑄃𑄬𑄇𑄳𑄦𑄴𑄚𑄴 𑄛𑄬𑄞𑄢𑄴 𑄙𑄢𑄳𑄅𑄧𑄎𑄧𑄖𑄴 𑄖𑄬𑄛𑄳𑄆𑄴-𑄚𑄬𑄛𑄳𑄆𑄴 𑄦𑄳𑄆𑄧 𑄃𑄟𑄳𑄦𑄧𑄇𑄴 𑄟𑄧𑄚𑄴𑅁</p>

<p>𑄣𑄢𑄌𑄢𑄭 𑄟𑄧𑄚𑄧𑄢𑄴 𑄈𑄛𑄴𑄞𑄝𑄬 𑄃𑄪𑄝𑄧𑄱𑄢𑄴 𑄌𑄣 𑄃𑄳𑄃 𑄝𑄨𑄌𑄴𑄝𑄨𑄌𑄳𑄠𑄴 𑄟𑄧𑄚𑄴 𑄦𑄳𑄆𑄧, 𑄘𑄪𑄇𑄴𑄝𑄘𑄬 𑄇𑄧𑄚𑄳𑄦𑄧 𑄥𑄪𑄇𑄴 𑄚𑄳𑄦𑄧 𑄃𑄬𑄏𑄬 𑄛𑄧𑄢𑄚𑄴 𑄃𑄧𑄚𑄴𑄥𑄪𑄢𑄴 𑄥𑄳𑄅𑄧𑄖𑄴𑄜𑄳𑄅𑄧𑄖𑄳𑄠𑄬𑄴 𑄦𑄳𑄆𑄧𑅁 𑄎𑄬 𑄝𑄬𑄌𑄴
𑄛𑄳𑄃𑄭 𑄃𑄢𑄳𑄦𑄧 𑄥𑄳𑄠𑄬 𑄝𑄬𑄌𑄴 𑄚𑄬𑄭 𑄗𑄨𑄘𑄳𑄅𑄧𑄖𑄴 𑄚𑄧𑄝𑄧𑄏𑄬 𑄃𑄢𑄋𑄧𑄖𑄴 𑄟𑄧𑄚𑄴, 𑄝𑄚𑄳𑄃,𑄉𑄳𑄅𑄧𑄏𑄬𑄚𑄳𑄦𑄬𑄠𑄳𑄅𑄧 𑄇𑄨𑄌𑄳𑄦𑄴𑄪 𑄃𑄧𑄎𑄬𑄃𑄧𑄌𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄘𑄚𑄴 𑄛𑄧𑄉𑄧𑄢 𑄃𑄳𑄃 𑄃𑄧𑄟𑄨𑄣𑄴 𑄟𑄧𑄚𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄨𑄣𑄳𑄆 𑄟𑄚𑄬𑄭 𑄎𑄧𑄚𑄧𑄟𑄴 𑄝𑄪𑄇𑄴 𑄞𑄧𑄢𑄧𑄚𑄴 𑄦𑄳𑄆𑄧? 𑄈. 𑄗𑄨𑄉𑄨𑄚𑄳𑄠𑄬 𑄦𑄢𑄳𑄆𑄬 𑄃𑄧𑄚𑄴𑄥𑄪𑄢𑄴 𑄇𑄨 𑄦𑄳𑄆? 𑄉. 𑄘𑄬𑄊𑄨 𑄥𑄪𑄚𑄨
𑄟𑄧𑄚𑄧𑄖𑄴 𑄛𑄧𑄦𑄳𑄣𑄬 𑄇𑄨 𑄛𑄧𑄢𑄚𑄬 𑄟𑄊𑄬? 𑄊. 𑄃𑄟𑄳𑄦𑄧𑄇𑄴 𑄟𑄧𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄦𑄳𑄆𑄧? 𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ------𑄟𑄧𑄚𑄧 𑄙𑄧𑄇𑄴 𑄗𑄨𑄘𑄳𑄅𑄧 𑄚𑄬𑄭
𑄟𑄧𑄚𑄴, 𑄈. 𑄗𑄨𑄉𑄨𑄚𑄳𑄦𑄳𑄠𑄬 𑄚𑄬𑄠𑄳𑄦𑄬 𑄦𑄳𑄆 𑄃𑄧𑄚𑄴𑄥𑄪𑄢𑄴-----𑅁 𑄉. 𑄃𑄳𑄃..., 𑄦𑄧𑄖𑄴 𑄛𑄪𑄢𑄬𑄣𑄬 𑄃𑄬𑄇𑄴 𑄙𑄪𑄪𑄏𑄨𑄖𑄴 𑄘𑄚𑄴 𑄛𑄧𑄉𑄧𑄢 𑄦𑄳𑄆𑄧------ 𑄊. 𑄘𑄪𑄇𑄴𑄝𑄘𑄬 𑄇𑄧𑄚𑄳𑄦𑄧 𑄥𑄪𑄇𑄴
𑄚𑄳𑄦𑄧 𑄃𑄬𑄏𑄬 𑄛𑄧𑄢𑄚𑄴 𑄃𑄧𑄚𑄴𑄥𑄪𑄢𑄴------𑅁 𑄋. 𑄝𑄚𑄳𑄃,𑄉𑄳𑄅𑄧𑄏𑄬𑄚𑄳𑄦𑄬𑄠𑄳𑄅𑄧 𑄇𑄨𑄌𑄳𑄦𑄴𑄪 𑄃𑄧𑄎𑄬𑄃𑄧𑄌𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄘𑄚𑄴 𑄛𑄧𑄉𑄧𑄢 𑄃𑄳𑄃 --------𑅁 𑄹. 𑄟𑄘𑄧𑄟𑄳𑄦𑄬𑄖𑄴:
𑄥𑄧𑄘𑄚𑄴 = 𑄙𑄬𑄁/𑄘𑄳𑄅𑄧𑄣𑄴𑄚𑄬𑄭 𑄇𑄟𑄴𑅁 𑄃𑄧𑄎𑄚𑄴𑄘𑄖𑄴 = 𑄝𑄬𑄈𑄧𑄝𑄧𑄢𑄬𑅁 𑄣𑄬𑄝𑄋𑄳𑄠𑄬𑄴 = 𑄙𑄬𑄁 𑄉𑄪𑄏𑄧𑄱𑄢𑄴𑅁 𑄃𑄧𑄟𑄨𑄣𑄴 = 𑄟𑄨𑄣𑄴 𑄚𑄬𑄭 / 𑄛𑄚𑄳𑄦 𑄇𑄳𑄅𑄧𑄙𑄨𑄚𑄴𑅁 𑄖𑄬𑄛𑄳𑄆𑄴-𑄚𑄬𑄛𑄳𑄆𑄴 = 𑄣𑄳𑄅𑄧𑄇𑄴
𑄙𑄳𑄅𑄧𑄇𑄳𑄦𑄳𑄠𑄬𑄴𑅁 𑄘𑄚𑄴 𑄛𑄧𑄉𑄧𑄢 = 𑄃𑄧𑄛𑄪𑄢𑄧𑄱𑄚𑄴𑅁 𑄃𑄧𑄣𑄬𑄊𑄧𑄚𑄴 = 𑄃𑄧𑄎𑄧𑄖𑄴𑄧𑄚𑄴𑅁 𑄞𑄧𑄢𑄴𑄛𑄪𑄢𑄴 = 𑄃𑄧𑄞𑄬𑄘𑄧𑄢𑄴𑅁</p>

<h2>𑄌𑄋𑄴𑄟𑄳𑄦 𑄎𑄖𑄴</h2>
<h3>𑄓𑄁𑄉𑄫 𑄃𑄳𑄅𑄧𑄚𑄨𑄣𑄴 𑄇𑄪𑄟𑄧𑄱𑄢𑄴 𑄌𑄇𑄴𑄟𑄳𑄦</h3>

<p>𑄚𑄚𑄚𑄴 𑄎𑄘𑄧𑄢𑄴 𑄜𑄪𑄣𑄴 𑄗𑄚𑄴 𑄎𑄳𑄃𑄬𑄚𑄴 𑄜𑄪𑄣𑄧𑄱 𑄝𑄉𑄚𑄧𑄖𑄴,
𑄥𑄬𑄎𑄚𑄴 𑄉𑄧𑄢𑄳𑄦𑄨 𑄃𑄊𑄧𑄚𑄴 𑄚𑄚𑄚𑄴 𑄎𑄘𑄨 𑄛𑄨𑄖𑄨𑄴𑄟𑄳𑄦𑄨𑄠𑄬𑄚𑄳𑄦𑄧𑄖𑄴𑅁
𑄚𑄚𑄚𑄴 𑄎𑄘𑄧𑄢𑄴 𑄥𑄬𑄢𑄬 𑄃𑄊𑄬 𑄃𑄟𑄳𑄦 𑄃𑄳𑄆𑄬 𑄌𑄋𑄴𑄟𑄳𑄦 𑄎𑄖𑄴,
𑄌𑄳𑄅𑄧𑄣𑄨 𑄃𑄬𑄏𑄨𑄢𑄴 𑄃𑄉𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄙𑄳𑄅𑄧𑄢𑄨𑄚𑄳𑄠𑄬𑄠𑄴 𑄦𑄘𑄬𑄦𑄖𑄴𑅁</p>

<p>𑄃𑄟𑄳𑄦 𑄎𑄖𑄳𑄦𑄴𑄧𑄱 𑄌𑄋𑄴𑄟𑄳𑄦 𑄎𑄖𑄴 𑄘𑄳𑄅𑄧𑄣𑄴 𑄎𑄖𑄴 𑄃𑄟𑄳𑄦𑄨 𑄈𑄧𑄝𑄧𑄢𑄴 𑄛𑄳𑄃𑄬𑄭,
𑄃𑄊𑄬 𑄃𑄟𑄳𑄦𑄢𑄴 𑄎𑄘𑄧𑄢𑄴 𑄞𑄌𑄴, 𑄣𑄬𑄊 𑄛𑄪𑄢𑄧𑄱𑄚𑄴 𑄙𑄳𑄅𑄧𑄢𑄨𑄚𑄳𑄠𑄬𑄠𑄴𑅁 
𑄃𑄊𑄬 𑄃𑄢𑄳𑄦𑄧 𑄎𑄘𑄧𑄖𑄴 𑄛𑄳𑄅𑄧𑄏𑄉𑄬 𑄃𑄣𑄳𑄠𑄬𑄴𑄉𑄬 𑄃𑄉𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨,
𑄙𑄧𑄢𑄴𑄟𑄧 𑄟𑄚𑄨 𑄝𑄪𑄖𑄴𑄙𑄧𑄱 𑄙𑄧𑄢𑄴𑄟𑄧 𑄝𑄪𑄖𑄴𑄙𑄧𑄱𑄢𑄴 𑄥𑄪𑄘𑄧𑄱𑄟𑄴 𑄙𑄳𑄅𑄧𑄢𑄨𑅁</p>

<p>𑄃𑄉𑄬 𑄃𑄬𑄦𑄳𑄣𑄧 𑄃𑄟𑄳𑄦 𑄎𑄉 𑄃𑄟𑄳𑄦 𑄢𑄎 𑄝𑄨𑄎𑄧𑄉𑄧 𑄛𑄘𑄖𑄴 𑄛𑄳𑄃𑄬𑄭,
𑄦𑄎𑄨𑄬 𑄎𑄬𑄠𑄳𑄦𑄬 𑄥𑄬𑄭 𑄎𑄉 𑄥𑄬𑄭 𑄢𑄎 𑄇𑄨𑄖𑄳𑄦𑄳𑄠𑄬𑄴𑄠𑄴 𑄖𑄳𑄅𑄧𑄉𑄬𑄭 𑄚𑄧𑄌𑄳𑄃𑄬𑄭?
𑄇𑄪𑄙𑄪𑄬 𑄎𑄬𑄠𑄳𑄦𑄬 𑄃𑄟𑄳𑄦 𑄎𑄉, 𑄚𑄋𑄬 𑄃𑄬𑄦𑄳𑄣𑄧 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴,
𑄦𑄎𑄨𑄬 𑄎𑄬𑄠𑄳𑄦𑄬 𑄢𑄌𑄴 𑄝𑄧𑄁𑄥𑄧 𑄚𑄧𑄛𑄳𑄃𑄬𑄢𑄴 𑄇𑄧𑄚𑄳𑄦𑄧 𑄈𑄪𑄌𑄴 𑄈𑄧𑄝𑄧𑄢𑄴𑅁</p>

<p>𑄟𑄧𑄚𑄧𑄖𑄴 𑄃𑄪𑄙𑄬 𑄃𑄎𑄪 𑄌𑄧𑄿𑄝𑄛𑄴 𑄢𑄙𑄟𑄳𑄃𑄧𑄚𑄴 𑄘𑄊𑄨𑄢𑄴 𑄇𑄧𑄙,
𑄦𑄨𑄘𑄧𑄱𑄖𑄴 𑄃𑄪𑄙𑄬 𑄉𑄬𑄋𑄴𑄈𑄪𑄿𑄨 𑄥𑄪𑄚𑄨𑄣𑄳𑄠𑄬 𑄛𑄪𑄢𑄧𑄱𑄚𑄨 𑄘𑄨𑄚𑄳𑄦𑄪𑄚𑄴 𑄉𑄧𑄘𑅁
𑄝𑄬𑄉𑄬 𑄎𑄧𑄙 𑄦𑄳𑄆 𑄃𑄬𑄇𑄴 𑄇𑄧𑄙 𑄇𑄳𑄃𑄧𑄠 𑄉𑄳𑄅𑄧𑄢𑄳𑄦𑄨 𑄎𑄘𑄧𑄢𑄴 𑄇𑄟𑄴,
𑄙𑄬𑄝𑄎𑄣 𑄃𑄳𑄃 𑄇𑄧𑄙𑄭 𑄥𑄧𑄁𑄚𑄧 𑄦𑄧𑄣𑄬 𑄚𑄧𑄗𑄬𑄝𑄧 𑄎𑄘𑄧𑄢𑄴 𑄘𑄟𑄴𑅁</p>

<p>𑄘𑄧𑄢𑄳𑄦𑄧 𑄟𑄧𑄢𑄳𑄦𑄧 𑄦𑄳𑄆 𑄇𑄧𑄟𑄧𑄢𑄴 𑄝𑄚𑄨 𑄣𑄳𑄆 𑄙𑄳𑄅𑄧𑄢𑄨 𑄦𑄘𑄬 𑄦𑄖𑄴,
𑄉𑄳𑄅𑄧𑄢𑄨𑄞𑄧𑄱𑄋𑄴 𑄞𑄣𑄬𑄖𑄴 𑄇𑄟𑄴 𑄟𑄧𑄚𑄧𑄖𑄴 𑄉𑄳𑄅𑄧𑄢𑄳𑄦𑄨 𑄌𑄋𑄴𑄟𑄳𑄦 𑄎𑄖𑄴𑅁  
𑄎𑄘𑄧𑄢𑄴 𑄞𑄣𑄬𑄖𑄴 𑄇𑄟𑄧𑄖𑄴 𑄝𑄬𑄊𑄬 𑄃𑄪𑄎𑄬𑄭𑄚𑄳𑄦 𑄃𑄟𑄨 𑄥𑄧𑄁𑄉𑄳𑄅𑄧𑄢𑄨,
𑄉𑄁𑄧𑄝𑄧𑄣 𑄟𑄧𑄚𑄴 𑄃𑄳𑄃 𑄉𑄧𑄟𑄴 𑄚𑄨𑄘𑄨 𑄃𑄣𑄳𑄠𑄬𑄴𑄉𑄧𑄢𑄴 𑄦𑄳𑄣𑄳𑄆𑄬𑄇𑄴 𑄙𑄳𑄅𑄧𑄢𑄳𑄦𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄨𑄖𑄨𑄴𑄟𑄳𑄦𑄨𑄠𑄬𑄚𑄳𑄦𑄧𑄖𑄴 𑄚𑄚𑄚𑄴 𑄎𑄘𑄨 𑄇𑄨𑄋𑄨𑄢𑄳𑄦𑄨 𑄃𑄊𑄧𑄚𑄴? 𑄈. 𑄃𑄟𑄳𑄦 𑄌𑄋𑄴𑄟𑄳𑄦 𑄎𑄖𑄴 𑄇𑄪𑄙𑄪 𑄇𑄪𑄙𑄪 𑄃𑄊𑄧𑄚𑄴? 𑄉.
𑄛𑄪𑄢𑄧𑄱𑄚𑄴 𑄙𑄳𑄅𑄧𑄢𑄳𑄦𑄨 𑄌𑄋𑄴𑄟𑄳𑄦 𑄎𑄘𑄧𑄖𑄴 𑄇𑄨 𑄇𑄨 𑄃𑄊𑄬? 𑄊. 𑄃𑄟𑄳𑄦𑄨 𑄇𑄧𑄚𑄴 𑄙𑄧𑄢𑄴𑄟𑄧 𑄟𑄚𑄨? 𑄋. 𑄇𑄨 𑄥𑄪𑄚𑄨𑄣𑄳𑄠𑄬 𑄃𑄟𑄳𑄦𑄖𑄳𑄦𑄴𑄪𑄚𑄴 𑄛𑄪𑄢𑄧𑄱𑄚𑄨 𑄘𑄨𑄚𑄳𑄦𑄪𑄚𑄴 𑄦𑄨𑄘𑄳𑄅𑄧𑄖𑄴 𑄃𑄪𑄙𑄳𑄠𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄚𑄚𑄴 𑄎𑄘𑄧𑄢𑄴 𑄥𑄬𑄢𑄬 𑄃𑄊𑄬 𑄃𑄟𑄳𑄦------, 𑄈. ----- 𑄝𑄪𑄖𑄴𑄙𑄧𑄱 𑄙𑄧𑄢𑄴𑄟𑄧 𑄝𑄪𑄖𑄴𑄙𑄧𑄱𑄢𑄴 𑄥𑄪𑄘𑄧𑄱𑄟𑄴 𑄙𑄳𑄅𑄧𑄢𑄨
𑅁 𑄉. 𑄇𑄪𑄙𑄪 𑄎𑄬𑄠𑄳𑄦𑄬 𑄃𑄟𑄳𑄦 𑄎𑄉, 𑄚𑄋𑄬 𑄃𑄬𑄦𑄳𑄣𑄧-------, 𑄊. 𑄟𑄧𑄚𑄧𑄖𑄴 𑄃𑄪𑄙𑄬---- 𑄢𑄙𑄟𑄳𑄃𑄧𑄚𑄴 𑄘𑄊𑄨𑄢𑄴 𑄇𑄧𑄙, 𑄋. 𑄉𑄳𑄅𑄧𑄢𑄨𑄞𑄧𑄱𑄋𑄴 𑄞𑄣𑄬𑄖𑄴 𑄇𑄟𑄴 𑄟𑄧𑄚𑄧𑄖𑄴
𑄉𑄳𑄅𑄧𑄢𑄳𑄦𑄨-----𑅁</p>
	
<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄈𑄪𑄌𑄴 𑄈𑄧𑄝𑄧𑄢𑄴 = 𑄖𑄧𑄖𑄴𑄧 𑄖𑄣𑄞𑄨𑅁 𑄛𑄨𑄖𑄨𑄴𑄟𑄳𑄦𑄨𑄠𑄬𑄚𑄧𑄖𑄴 = 𑄥𑄧𑄁𑄥𑄢𑄚𑄧𑄖𑄴𑅁 𑄃𑄣𑄳𑄠𑄬𑄴𑄇𑄴 = 𑄚𑄨𑄘𑄨𑄥𑄨𑄢𑄨𑅁 𑄦𑄘𑄬𑄦𑄖𑄴 = 𑄙𑄧𑄢𑄙𑄳𑄅𑄧𑄌𑄳𑄠𑄬𑄴𑅁 𑄥𑄪𑄘𑄧𑄱𑄟𑄴 =
𑄚𑄨𑄠𑄳𑄅𑄧𑄟𑄴 𑄚𑄨𑄘𑄨 𑄙𑄬𑄝𑄎𑄣 = 𑄣𑄳𑄅𑄧𑄇𑄴𑄙𑄳𑄅𑄧𑄇𑄳𑄦𑄳𑄠𑄬𑄴𑅁 𑄉𑄬𑄋𑄴𑄈𑄪𑄿𑄨 = 𑄃𑄬𑄇𑄴𑄝𑄝𑄧𑄖𑄳𑄠𑄬𑄴 𑄣𑄳𑄃𑄘𑄨𑄉𑄬𑄣𑄳𑄠𑄬𑄴 𑄉𑄩𑄖𑄴𑅁 𑄞𑄣𑄬𑄖𑄴 = 𑄉𑄧𑄟𑄴𑅁</p>

<h2>𑄇𑄧𑄝𑄣𑄴</h2>
<h3>𑄓𑄁𑄉𑄫 𑄇𑄬.𑄌𑄨. 𑄌𑄇𑄴𑄟𑄳𑄦</h3>

<p>𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄇𑄧𑄝𑄣𑄧𑄖𑄴 𑄚 𑄦𑄘𑄧𑄖𑄴? 𑄇𑄧𑄝𑄣𑄧 𑄃𑄏𑄭 𑄝𑄳𑄅𑄳𑄃𑄧𑄤𑄴 𑄗𑄇𑄴𑅁 𑄖𑄨𑄚𑄴 𑄌𑄨𑄘𑄳𑄅𑄧𑄢𑄴 𑄛𑄳𑄅𑄧𑄢𑄨𑄚𑄬𑄭-- 𑄝𑄨𑄌𑄴𑄧𑄚𑄳𑄦𑄧𑄖𑄴 𑄃𑄬𑄉𑄳𑄅𑄧𑄢𑄴 𑄃𑄪𑄉𑄳𑄅𑄧𑄢𑄴, 𑄇𑄧𑄝𑄣𑄴 𑄉𑄧𑄟𑄴 𑄖𑄧𑄢𑄴
𑄦𑄧𑄝𑄧𑄚𑄳𑄦𑄨? 𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄇𑄧𑄝𑄣𑄧𑄖𑄴 𑄚 𑄟𑄧𑄚𑄧𑄖𑄴? 𑄟𑄧𑄚𑄬 𑄟𑄧𑄚𑄬 𑄇𑄧𑄝𑄣𑄴 𑄝𑄎𑅁 𑄉𑄨𑄘𑄳𑄠𑄬 𑄢𑄬𑄋𑄬 𑄃𑄪𑄖𑄴𑄌𑄧𑄞𑄬-- 𑄚𑄌𑄴𑄉𑄚𑄬 𑄢𑄧𑄋𑄬𑄙𑄧𑄋𑄬 𑄗𑄇𑄴, 𑄇𑄧𑄝𑄣𑄴 𑄉𑄧𑄟𑄴 𑄖𑄧𑄢𑄴
𑄦𑄧𑄝𑄧𑄚𑄳𑄦𑄨? 𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄇𑄧𑄝𑄣𑄧𑄖𑄴 𑄚 𑄝𑄧𑄁𑄥𑄧𑄖𑄴? 𑄖𑄧𑄢𑄴 𑄝𑄳𑄃𑄬𑄇𑄴 𑄙𑄳𑄅𑄧𑄚𑄨 𑄟𑄚𑄨𑅁 𑄉𑄳𑄠𑄬𑄚𑄨-𑄉𑄪𑄚𑄨 𑄇𑄪𑄘𑄪𑄟𑄴 - -𑄚𑄋𑄴 𑄖𑄢𑄳𑄦𑄢𑄴𑄉𑄧𑄘 𑄥𑄧𑄁𑄥𑄢𑄧𑄖𑄴, 𑄇𑄧𑄝𑄣𑄴 𑄉𑄧𑄟𑄴 𑄖𑄧𑄢𑄴
𑄦𑄧𑄝𑄧𑄚𑄳𑄦𑄨? 𑄥𑄖𑄴 𑄎𑄧𑄚𑄧𑄟𑄴 𑄞𑄝𑄨𑄌𑄳𑄃, 𑄞𑄖𑄴𑄛𑄚𑄩 𑄟𑄚𑄨 𑄌𑄳𑄃, 𑄉𑄧𑄘 𑄥𑄧𑄁𑄥𑄢𑄴 𑄊𑄪𑄢𑄨 𑄌𑄳𑄃𑅁 𑄖𑄬𑄖𑄴𑄗𑄨𑄴𑄌𑄴 𑄇𑄪𑄙𑄨 𑄘𑄬𑄝𑄬𑄘𑄢𑄴, 𑄛𑄪𑄎𑄧𑄱𑄉𑄧𑄢𑄴 𑄦𑄎𑄢𑄴𑄝𑄢𑄴, 𑄉𑄧𑄟𑄴 𑄇𑄧𑄝𑄣𑄴 𑄖𑄧𑄢𑄴 𑄦𑄧𑄘𑄧
𑄚𑄳𑄄𑄧𑅁 𑄥𑄧𑄖𑄴 𑄞𑄝𑄧𑄚 𑄥𑄧𑄖𑄴 𑄛𑄧𑄙𑄬, 𑄥𑄧𑄖𑄴 𑄉𑄳𑄠𑄬𑄚𑄴 𑄗𑄨𑄇𑄴 𑄛𑄧𑄦𑄳𑄣𑄬, 𑄥𑄧𑄖𑄴 𑄇𑄧𑄢𑄴𑄟𑄧 𑄃𑄬𑄉𑄟𑄧𑄚𑄬𑅁 𑄦𑄧𑄝𑄧 𑄇𑄧𑄝𑄣𑄴 𑄉𑄧𑄟𑄴 𑄣𑄧𑄉𑄬 𑄣𑄧𑄉𑄬, 𑄥𑄧𑄢𑄧𑄥𑄳𑄅𑄧𑄖𑄨𑄴𑄢𑄴 𑄝𑄧𑄢𑄴 𑄙𑄣𑄨, 𑄛𑄬𑄞𑄬 𑄖𑄭𑄪 𑄥𑄨𑄛𑄴
𑄌𑄧𑄢𑄧𑄚𑄧𑄢𑄴 𑄝𑄧𑄖𑄴𑄖𑄚𑄳𑄦𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄝𑄣𑄴 𑄇𑄪𑄙𑄪 𑄗𑄭? 𑄈. 𑄇𑄧𑄝𑄣𑄴 𑄇𑄨𑄋𑄨𑄢𑄳𑄦𑄨 𑄃𑄬𑄏𑄬? 𑄉. 𑄥𑄧𑄖𑄴 𑄇𑄧𑄢𑄴𑄟𑄧 𑄉𑄳𑄅𑄧𑄢𑄨𑄦𑄳𑄣𑄬𑄳𑄠 𑄇𑄨 𑄇𑄨 𑄜𑄧𑄣𑄴 𑄛𑄳𑄃𑄭?
𑄊. 𑄇𑄢𑄴𑄇𑄢𑄴 𑄇𑄧𑄝𑄣𑄴 𑄉𑄧𑄟𑄴 𑄚𑄧 𑄦𑄧𑄝𑄧?</p>
               
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ----- 𑄃𑄏𑄭 𑄝𑄳𑄅𑄳𑄃𑄧𑄤𑄴 𑄗𑄇𑄴𑅁 𑄈. 𑄉𑄨𑄘𑄳𑄠𑄬 𑄢𑄬𑄋𑄬 𑄃𑄪𑄖𑄴𑄌𑄧𑄞𑄬 𑄚𑄌𑄴𑄉𑄚𑄬 ----- 𑄗𑄇𑄴𑅁 𑄉.
----- 𑄇𑄪𑄙𑄨 𑄘𑄬𑄝𑄬𑄘𑄢𑄴,𑄛𑄪𑄎𑄧𑄱𑄉𑄧𑄢𑄴 𑄦𑄎𑄢𑄴𑄝𑄢𑄴, 𑄊. ----- 𑄥𑄧𑄖𑄴 𑄛𑄧𑄙𑄬, 𑄥𑄧𑄖𑄴 𑄉𑄳𑄠𑄬𑄚𑄴 𑄗𑄨𑄇𑄴 𑄛𑄧𑄦𑄳𑄣𑄬, 𑄋. 𑄛𑄬𑄞𑄬 𑄖𑄭𑄪 𑄥𑄨𑄛𑄴 𑄌𑄧𑄢𑄧𑄚𑄧𑄢𑄴 -----𑅁</p>
 
<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄇𑄧𑄝𑄣𑄴 = 𑄞𑄇𑄴𑄉𑄳𑄠𑄧𑅁 𑄥𑄧𑄖𑄴 𑄞𑄝𑄧𑄚 = 𑄉𑄧𑄟𑄴 𑄌𑄨𑄚𑄴𑄘𑄳𑄠𑄬 𑄗𑄨𑄇𑄴𑄛𑄧𑄦𑄳𑄣𑄬𑄳𑄠 = 𑄙𑄧𑄉𑄬𑄙𑄧𑄉𑄬 𑄦𑄧𑄣𑄬𑅁 𑄝𑄧𑄖𑄴𑄖 = 𑄝𑄧𑄢𑄴𑅁 𑄥𑄧𑄖𑄴 𑄇𑄧𑄢𑄴𑄟𑄧 = 𑄉𑄧𑄟𑄴
𑄇𑄟𑄴𑅁 𑄥𑄧𑄢𑄧𑄥𑄧𑄖𑄨𑄴 = 𑄣𑄬𑄊𑄛𑄧𑄢𑄳𑄦𑄉𑄳𑄅𑄧𑄏𑄬𑄚𑄴𑅁 𑄞𑄖𑄴𑄛𑄚𑄨 = 𑄈𑄬𑄝𑄢𑄴 𑄘𑄬𑄝𑄢𑄴𑅁</p>

<h2>𑄎𑄪𑄟𑄱𑄴𑄧 𑄘𑄬𑄌𑄴</h2>

<h3>𑄓𑄁𑄉𑄫 𑄣𑄳𑄅𑄧𑄇𑄳𑄦𑄨𑄴 𑄞𑄪𑄏𑄧𑄱𑄚𑄴 𑄌𑄇𑄴𑄟𑄳𑄦</h3>
                                                                        
<p>𑄎𑄪𑄟𑄴𑄧𑄱 𑄘𑄬𑄏𑄧𑄢𑄴 𑄚𑄋𑄴𑄛𑄌𑄴,---- 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴! 𑄢𑄌𑄴𑄇𑄪𑄣𑄴! 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄌𑄋𑄴𑄟𑄳𑄦 𑄇𑄪𑄣𑄧𑄱𑄢𑄴 𑄎𑄪𑄟𑄴𑄧𑄱 𑄎𑄘𑄧𑄢𑄴 𑄙𑄪𑄏𑄧𑄱𑄟𑄪𑄣𑄴𑅁 𑄇𑄧𑄚𑄴 𑄇𑄧𑄙𑄭 𑄖𑄭𑄪 𑄝𑄬𑄎𑄢𑄴 𑄦𑄧𑄣𑄬,
𑄇𑄧𑄚𑄴 𑄛𑄝𑄧𑄖𑄴 𑄖𑄭𑄪 𑄛𑄧𑄦𑄳𑄣𑄬, 𑄇𑄧𑄚𑄴 𑄥𑄝𑄬 𑄖𑄧𑄢𑄴 𑄛𑄧𑄱𑄍 𑄦𑄧𑄣𑄇𑄴 𑄘𑄪𑄊𑄳𑄠𑄬 𑄘𑄪𑄊𑄳𑄠𑄬 𑄘𑄪𑄝𑄨 𑄢𑄧𑄦𑄳𑄣𑄬𑅁</p>
                   
<p>𑄎𑄪𑄟𑄴𑄧𑄱 𑄞𑄬𑄠𑄳𑄅𑄧𑄢𑄴 𑄗𑄪𑄉𑄪𑄢𑄨𑄖𑄴 𑄘𑄢𑄩 𑄖𑄢𑄴 𑄇𑄧𑄢𑄳𑄦𑄧𑄖𑄴 𑄛𑄳𑄅𑄧𑄢𑄨 𑄗𑄬𑄭, 𑄎𑄪𑄟𑄴𑄧𑄱 𑄟𑄨𑄣𑄳𑄠𑄬𑄢𑄴 𑄇𑄧𑄝𑄣𑄴 𑄢𑄋 𑄟𑄚𑄬𑄇𑄳𑄠𑄧𑄴 𑄘𑄬𑄏𑄧𑄖𑄴 𑄎𑄬𑄭𑅁 𑄇𑄣𑄧𑄚𑄴𑄎𑄧𑄢𑄴 𑄢𑄬𑄌𑄴𑄎𑄳𑄠𑄧𑄖𑄴 𑄘𑄧𑄢𑄴 𑄘𑄧𑄢𑄴, 𑄗𑄧𑄢𑄴𑄗𑄬𑄧𑄢
𑄦𑄳𑄅𑄧𑄠𑄳𑄅𑄧𑄚𑄴 𑄞𑄇𑄴 𑄞𑄇𑄴, 𑄝𑄪𑄉𑄪 𑄥𑄌𑄴 𑄇𑄨𑄠𑄳𑄦𑄬 𑄛𑄨𑄙𑄨 𑄥𑄌𑄴 𑄇𑄧𑄟𑄧𑄣𑄬 𑄥𑄧𑄁 𑄥𑄧𑄁 𑄦𑄧𑄝𑄇𑄴?</p>

<p>𑄏𑄢𑄴𑄝𑄧𑄱 𑄘𑄬𑄏𑄧𑄖𑄴𑄠𑄳𑄅𑄧 𑄞𑄨𑄚𑄴 𑄛𑄢𑄣𑄳𑄠𑄬𑄴 𑄘𑄪𑄊𑄧𑄱 𑄘𑄳𑄅𑄧𑄢𑄴𑄎𑄳𑄠𑄬𑄖𑄴 𑄇𑄪𑄙𑄪 𑄇𑄪𑄣𑄴, 𑄖𑄧𑄢𑄴 𑄛𑄧𑄱𑄥𑄝𑄢𑄴 𑄃𑄬𑄭 𑄇𑄨 𑄘𑄧𑄏 𑄃𑄬𑄇𑄴 𑄉𑄳𑄅𑄧𑄢𑄳𑄦𑄨𑄘𑄬 𑄟𑄛𑄴𑄘𑄨 𑄞𑄪𑄣𑄴𑅁𑅁 𑄝𑄬𑄎𑄢𑄴 𑄚𑄧𑄦𑄳𑄅𑄧𑄌𑄴 𑄖𑄭𑄪
𑄇𑄢𑄳𑄦𑄧𑄢𑄳𑄦𑄬 𑄟𑄛𑄴 𑄉𑄳𑄅𑄧𑄢𑄳𑄦𑄨𑄘𑄬 𑄛𑄧𑄱-𑄥𑄝𑄢𑄳𑄦𑄬 𑄃𑄧𑄏𑄢𑄴 𑄝𑄪𑄉𑄬 𑄦𑄖𑄴 𑄝𑄢𑄬 𑄚𑄳𑄦𑄬𑄭 𑄇𑄪𑄣𑄧𑄱𑄖𑄴 𑄣𑄳𑄆 𑄚𑄳𑄠𑄬 𑄖𑄢𑄳𑄦𑄢𑄳𑄦𑄬𑅁𑅁 𑄢𑄋 𑄝𑄬𑄣𑄧𑄢𑄴 𑄛𑄳𑄃𑄧𑄢𑄴 𑄃𑄚𑄳𑄦𑄨𑄘𑄬 𑄘𑄪𑄢𑄴 𑄉𑄳𑄅𑄧𑄢𑄨𑄘𑄬 𑄟𑄧𑄚𑄧𑄊𑄪𑄣𑄴,
𑄘𑄨𑄊𑄳𑄅𑄧𑄣𑄴 𑄢𑄳𑄆𑄬𑄌𑄴𑄏𑄳𑄅𑄧𑄢𑄴 𑄉𑄳𑄆𑄬𑄋𑄴𑄈𑄪𑄣𑄨𑄠𑄳𑄦𑄬 𑄜𑄪𑄘𑄬𑄭 𑄘𑄬 𑄚𑄇𑄴𑄥𑄧𑄧 𑄜𑄪𑄣𑄴𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄎𑄪𑄟𑄴𑄧𑄱 𑄎𑄘𑄧𑄢𑄴 𑄙𑄪𑄏𑄧𑄱𑄟𑄪𑄣𑄴 𑄇𑄪𑄙𑄪? 𑄈. 𑄇𑄣𑄧𑄚𑄴𑄎𑄧𑄢𑄴 𑄢𑄬𑄌𑄴𑄎𑄳𑄠𑄧𑄖𑄴 𑄇𑄨 𑄃𑄧𑄝𑄧𑄌𑄴𑄗, 𑄃𑄳𑄃 𑄇𑄳𑄆𑄧 𑄞𑄇𑄴 𑄦𑄳𑄅𑄧𑄠𑄧𑄱𑄚𑄴?
𑄉. 𑄏𑄢𑄴𑄝𑄧𑄱 𑄘𑄬𑄏𑄧𑄖𑄴 𑄇𑄬𑄎𑄚𑄳𑄦𑄳𑄠𑄬𑄴? 𑄊. 𑄇𑄨𑄋𑄨𑄢𑄳𑄦𑄨 𑄚𑄇𑄴𑄥𑄧𑄧 𑄜𑄪𑄣𑄴 𑄜𑄪𑄘𑄳𑄆𑄬 𑄘𑄨𑄝𑄳𑄠𑄬𑄢𑄴 𑄇𑄳𑄅𑄳𑄃𑄧𑄠𑄳𑄦𑄬</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄌𑄋𑄴𑄟 𑄇𑄪𑄣𑄧𑄱𑄢𑄴 𑄎𑄪𑄟𑄴𑄧𑄱 𑄎𑄘𑄧𑄢𑄴-----𑅁 𑄈. 𑄎𑄪𑄟𑄴𑄧𑄱 𑄞𑄬𑄠𑄳𑄅𑄧𑄢𑄴 --- 𑄘𑄢𑄩 𑄖𑄧𑄢𑄴 𑄇𑄧𑄢𑄳𑄦𑄧𑄖𑄴
𑄗𑄬𑄭, 𑄉. ------ 𑄢𑄬𑄌𑄴𑄎𑄳𑄠𑄧𑄖𑄴 𑄘𑄧𑄢𑄴 𑄘𑄧𑄢𑄴 𑄗𑄧𑄢𑄴 𑄗𑄧𑄢𑄴 𑄦𑄳𑄅𑄧𑄠𑄳𑄅𑄧𑄚𑄴 𑄖𑄨𑄚𑄴 𑄌𑄬𑄢𑄴 𑄞𑄇𑄴, 𑄊. 𑄏𑄢𑄴𑄝𑄧𑄱 𑄘𑄬𑄏𑄧𑄖𑄴𑄠𑄳𑄦𑄧 ------- 𑄘𑄪𑄊𑄧𑄱 𑄘𑄳𑄅𑄧𑄢𑄴𑄎𑄳𑄠𑄬𑄖𑄴 𑄇𑄪𑄙𑄪 𑄇𑄪𑄣𑄴,
𑄋. ------ 𑄛𑄳𑄃𑄧𑄢𑄴 𑄃𑄚𑄳𑄦𑄨𑄘𑄬</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄚𑄇𑄴𑄥𑄧𑄧 𑄜𑄪𑄣𑄴 = 𑄃𑄬𑄇𑄴𑄎𑄖𑄳𑄠𑄬𑄴 𑄖𑄪𑄟𑄴𑄝𑄌𑄴 𑄜𑄪𑄣𑄴𑅁 𑄙𑄪𑄏𑄧𑄱𑄟𑄪𑄣𑄴 = 𑄃𑄘𑄨𑄉𑄧𑄢 𑄃𑄇𑄪𑄣𑄴 = 𑄇𑄪𑄣𑄴𑄚𑄬𑄭𑅁 𑄘𑄳𑄅𑄧𑄢𑄴𑄎𑄳𑄠𑄬 = 𑄥𑄉𑄧𑄢𑄴𑅁 𑄝𑄨𑄏𑄪 =
𑄌𑄳𑄅𑄧𑄘𑄳𑄅𑄧𑄢𑄴 𑄥𑄬𑄏𑄧𑄖𑄴 𑄎𑄘𑄧𑄢𑄴 𑄃𑄪𑄖𑄴𑄥𑄧𑄱𑄛𑄴𑅁 𑄇𑄨𑄢𑄴𑄝𑄳𑄠𑄬 = 𑄟𑄬𑄠𑄬𑅁 𑄃𑄧𑄏𑄢𑄴 = 𑄓𑄋𑄳𑄦𑄧𑄢𑄴𑅁 𑄟𑄚𑄬𑄇𑄳𑄠𑄧𑄴 = 𑄙𑄧𑄚𑄴𑅁 𑄞𑄨𑄚𑄴 𑄛𑄢𑄣𑄳𑄠𑄬𑄴 = 𑄎𑄪𑄘𑄧𑄱 𑄃𑄘𑄟𑄳𑄠𑄬𑄴𑅁 𑄢𑄌𑄴𑄇𑄪𑄣𑄴 =
𑄢𑄌𑄴𑄝𑄧𑄁𑄥𑄧𑅁</p>

<h2>𑄃𑄬 𑄖𑄨𑄚𑄴 𑄌𑄧𑄢𑄧𑄚𑄧𑄖𑄴</h2>

<h3>𑄓𑄁𑄉𑄫   𑄃𑄧𑄚𑄨𑄣𑄴 𑄝𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄝𑄪𑄖𑄴𑄙𑄁 𑄌𑄢𑄚𑄁 𑄉𑄌𑄴𑄌𑄟𑄨, 𑄙𑄟𑄴𑄟𑄁 𑄌𑄢𑄚𑄁 𑄉𑄌𑄴𑄌𑄟𑄨, 𑄥𑄋𑄴𑄉𑄁 𑄌𑄢𑄚𑄁 𑄉𑄌𑄴𑄌𑄟𑄨, 𑄃𑄬 𑄖𑄨𑄚𑄴 𑄌𑄧𑄢𑄧𑄚𑄧𑄖𑄴, 𑄎𑄧𑄚𑄧𑄟𑄴 𑄟𑄧𑄢𑄧𑄚𑄧𑄖𑄴, 𑄗𑄨𑄘𑄧𑄱 𑄗𑄬𑄙𑄧𑄋𑄴 𑄃𑄟𑄳𑄦𑄨𑅁
𑄛𑄌𑄴,𑄃𑄖𑄳𑄠𑄴𑄧,𑄘𑄧𑄌𑄴𑄥𑄨𑄣𑄴 𑄛𑄣𑄳𑄆𑄬, 𑄉𑄳𑄅𑄧𑄢𑄳𑄦𑄨 𑄎𑄬𑄘𑄧𑄁 𑄚𑄨𑄢𑄴𑄝𑄚𑄴 𑄇𑄟𑄳𑄆𑄬𑅁 𑄃𑄧𑄚𑄨𑄖𑄳𑄠𑄴𑄧,𑄘𑄪𑄇𑄳𑄦𑄧𑄴𑄱,𑄃𑄧𑄚𑄖𑄳𑄠𑄴𑄧 𑄞𑄝𑄨 𑄚𑄨𑄖𑄳𑄅𑄴𑄧 𑄃𑄬 𑄃𑄧𑄚𑄖𑄳𑄠𑄴𑄧 𑄃𑄬 𑄞𑄝𑄧𑄚𑄖𑄴 𑄚𑄧 𑄗𑄬𑄘𑄧𑄁 𑄗𑄟𑄨𑅁 𑄙𑄳𑄅𑄧𑄢𑄨
𑄃𑄖𑄳𑄠𑄴𑄧 𑄟𑄢𑄴𑄉𑄧 𑄛𑄧𑄖𑄴 𑄌𑄣𑄳𑄆𑄬 𑄚𑄨𑄘𑄧𑄱𑄋𑄴 𑄎𑄨𑄝𑄧𑄚𑄧 𑄢𑄧𑄖𑄴, 𑄌𑄳𑄆𑄬𑄢𑄴 𑄃𑄢𑄴𑄎𑄳𑄠𑄧 𑄥𑄳𑄅𑄧𑄖𑄳𑄠𑄴𑄧 𑄞𑄝𑄨 𑄚𑄨𑄖𑄳𑄠𑄴𑄧 𑄃𑄬 𑄃𑄧𑄚𑄖𑄳𑄠𑄴𑄧 𑄃𑄬 𑄞𑄝𑄧𑄚 𑄞𑄝𑄨𑄘𑄧𑄱𑄋𑄴 𑄃𑄟𑄳𑄦𑄨𑅁 𑄎𑄧𑄚𑄴𑄟𑄧,𑄎𑄧𑄢,𑄝𑄳𑄠𑄬𑄙𑄨
𑄟𑄨𑄖𑄴𑄪𑄎𑄧𑄠𑄴, 𑄚𑄨𑄢𑄴𑄝𑄚𑄴 𑄣𑄊𑄧𑄖𑄴 𑄃𑄧𑄟𑄧𑄇𑄳𑄦𑄴𑄧𑄠𑄴𑅁 𑄝𑄪𑄖𑄴𑄙𑄧𑄱𑄠𑄴 𑄘𑄬𑄊𑄳𑄆𑄬𑄘𑄳𑄠𑄬 𑄛𑄧𑄙𑄬𑄙𑄨, 𑄎𑄬𑄘𑄧𑄁 𑄣𑄢𑄳𑄦𑄬 𑄣𑄢𑄳𑄦𑄬 𑄦𑄘𑄨, 𑄦𑄧𑄘𑄧𑄁 𑄚𑄨𑄢𑄴𑄝𑄚𑄴 𑄉𑄟𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄚𑄴 𑄖𑄨𑄚𑄴 𑄌𑄧𑄢𑄧𑄚𑄧𑄖𑄴 𑄃𑄟𑄳𑄦𑄨 𑄗𑄨𑄘𑄧𑄱 𑄗𑄬𑄙𑄧𑄋𑄴? 𑄈. 𑄚𑄨𑄢𑄴𑄝𑄚𑄴 𑄇𑄟𑄳𑄆𑄬 𑄇𑄨𑄋𑄨𑄢𑄳𑄦𑄨 𑄉𑄳𑄅𑄧𑄢𑄨𑄞𑄧𑄱𑄋𑄴? 𑄉. 𑄎𑄨𑄝𑄧𑄚𑄧
𑄢𑄧𑄖𑄴 𑄇𑄨𑄋𑄨𑄢𑄳𑄦𑄨 𑄌𑄣𑄳𑄆𑄬 𑄚𑄨𑄝𑄧𑄱𑄋𑄴? 𑄊. `𑄚𑄨𑄢𑄴𑄝𑄚𑄴 𑄣𑄊𑄧𑄖𑄴 𑄃𑄧𑄟𑄧𑄇𑄳𑄦𑄴𑄧𑄠𑄴` 𑄇𑄧𑄙𑄚𑄧𑄢𑄴 𑄟𑄳𑄦𑄬𑄖𑄴 𑄇𑄨?</p>
	
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄝𑄪𑄖𑄴𑄙𑄁 --- 𑄉𑄌𑄴𑄌𑄟𑄨, --- 𑄌𑄢𑄚𑄁 𑄉𑄌𑄴𑄌𑄟𑄨, 𑄥𑄋𑄴𑄉𑄁 𑄌𑄢𑄚𑄁 ----, 𑄈.
𑄛𑄌𑄴,𑄃𑄖𑄳𑄠𑄴𑄧,----- 𑄛𑄣𑄳𑄆𑄬, 𑄉𑄳𑄅𑄧𑄢𑄳𑄦𑄨 𑄎𑄬𑄘𑄧𑄁 ----- 𑄇𑄟𑄳𑄆𑄬𑅁 𑄉. ------ 𑄃𑄬 𑄃𑄧𑄚𑄖𑄳𑄠𑄴𑄧 𑄃𑄬 𑄞𑄝𑄧𑄚𑄖𑄴 𑄚𑄧 ----- 𑄗𑄟𑄨𑅁 𑄊. 𑄎𑄬𑄘𑄧𑄁
------- 𑄦𑄘𑄨, 𑄦𑄧𑄘𑄧𑄁 ----- 𑄉𑄟𑄨𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄃𑄧𑄟𑄧𑄇𑄳𑄦𑄴𑄧𑄠𑄴 --- 𑄘𑄧𑄢𑄳𑄃𑄧𑄟𑄳𑄦𑄧𑄢𑄳𑄃𑄧𑅁 𑄌𑄧𑄢𑄧𑄚𑄧𑄖𑄴 --- 𑄗𑄬𑄋𑄧𑄖𑄴𑅁 𑄉𑄟𑄨 --- 𑄟𑄳𑄅𑄧𑄇𑄳𑄦𑄳𑄠𑄬𑄴𑅁 𑄚𑄨𑄖𑄳𑄅𑄴𑄧 --- 𑄃𑄬𑄇𑄴𑄧𑄏𑄚𑄴𑅁</p>


<h2>𑄝𑄙𑄨 𑄇𑄧𑄙𑄭 𑄝𑄪𑄖𑄴𑄙𑄧𑄱𑄢𑄴 𑄎𑄨𑄁𑄇𑄚𑄨</h2>

<h3>𑄓𑄁𑄉𑄫 𑄝𑄨𑄌𑄴𑄥𑄳𑄅𑄧 𑄚𑄳𑄦𑄖𑄴 𑄌𑄇𑄴𑄟𑄳𑄦</h3>

<p>𑄞𑄣𑄦𑄇𑄴 𑄝𑄧𑄏𑄧𑄢𑄴 𑄃𑄉𑄧𑄇𑄧𑄙,𑄎𑄨𑄥𑄪𑄈𑄴𑄨𑄌𑄴𑄑𑄧 𑄎𑄳𑄅𑄧𑄚𑄴𑄟𑄬𑄝𑄢𑄴 𑄻𑄼𑄽 𑄝𑄧𑄏𑄧𑄢𑄴 𑄃𑄉𑄬𑄚𑄴𑄙𑄨 𑄣𑄪𑄟𑄴𑄝𑄨𑄚𑄨 𑄦𑄨𑄘𑄪 𑄝𑄳𑄆𑄥𑄣𑄨 𑄚𑄧𑄉𑄧𑄢𑄧𑄖𑄴 𑄥𑄇𑄴𑄧𑄱𑄝𑄧𑄁𑄥𑄧𑄢𑄴 𑄢𑄎 𑄃𑄬𑄦𑄳𑄣𑄧 𑄥𑄪𑄖𑄴𑄙𑄧𑄱𑄙𑄧𑄚𑄴, 𑄖𑄢𑄴
𑄟𑄳𑄅𑄧𑄇𑄳𑄦𑄴𑄧𑄱𑄢𑄴 𑄚𑄋𑄴 𑄃𑄬𑄦𑄳𑄣𑄧 𑄟𑄠𑄬𑄘𑄬𑄝𑄨𑅁 𑄃𑄳𑄃𑄬𑄭 𑄥𑄬 𑄥𑄪𑄖𑄴𑄘𑄧𑄱𑄙𑄧𑄚𑄴 𑄢𑄎𑄢𑄴 𑄊𑄧𑄢𑄧𑄖𑄴 𑄝𑄪𑄖𑄴𑄘𑄧𑄱 𑄎𑄧𑄚𑄧𑄟𑄴 𑄣𑄳𑄅𑄳𑄃𑄧𑄠𑄳𑄦𑄬𑅁</p>

<p>𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄉𑄨𑄢𑄨𑄖𑄳𑄦𑄨𑄴𑄢𑄴 𑄥𑄧𑄁𑄥𑄢𑄳𑄦𑄧𑄖𑄴 𑄷𑄾 𑄝𑄧𑄏𑄧𑄢𑄴 𑄥𑄧𑄁 𑄇𑄧𑄚𑄳𑄦𑄧 𑄃𑄬𑄇𑄳𑄦𑄴𑄧𑄱 𑄛𑄧𑄱-𑄍𑄞 𑄚𑄳𑄃𑄧 𑄛𑄭𑅁 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧 𑄛𑄬𑄦𑄳𑄣𑄧𑅁 𑄛𑄧𑄱𑄞𑄧𑄱 𑄛𑄬𑄭𑄚𑄳𑄠𑄬𑄠𑄴
𑄃𑄧𑄟𑄧𑄇𑄧𑄘𑄧 𑄈𑄪𑄏𑄨𑄠𑄳𑄦𑄬 𑄊𑄧𑄢𑄧𑄖𑄴 𑄉𑄳𑄅𑄧𑄚𑄳𑄅𑄧𑄇𑄳𑄠𑄬𑄴 𑄝𑄴𑄟𑄳𑄦𑄴𑄧𑄚𑄴 𑄘𑄉𑄨 𑄃𑄚𑄨𑄦𑄳𑄣𑄧𑄱 𑄛𑄳𑄅𑄧𑄞𑄧𑄱𑄢𑄬 𑄚𑄋𑄴 𑄝𑄳𑄅𑄧𑄎𑄬𑄭 𑄘𑄨𑄝𑄳𑄠𑄬𑄖𑄳𑄠𑄬𑄴𑄠𑄴𑅁 𑄝𑄝𑄧𑄢𑄴 𑄚𑄋𑄧𑄢𑄴 𑄛𑄳𑄅𑄧𑄣𑄳𑄠𑄬𑄴 𑄃𑄳𑄅𑄧𑄇𑄳𑄦𑄳𑄅𑄴𑄧𑄢𑄴 𑄙𑄳𑄅𑄧𑄢𑄨 𑄛𑄳𑄅𑄧𑄞𑄧𑄱𑄢𑄬 𑄚𑄋𑄴
𑄗𑄳𑄆𑄘𑄳𑄠𑄬 𑄦𑄧𑄣𑄧"𑄥𑄨𑄖𑄴𑄘𑄢𑄴𑄗𑄧"𑅁 𑄟𑄖𑄴𑄧𑄢𑄴, "𑄥𑄨𑄖𑄴𑄘𑄢𑄴𑄗𑄧𑄢𑄴" 𑄥𑄖𑄴𑄙𑄨𑄚𑄧𑄱 𑄃𑄪𑄟𑄧𑄱𑄢𑄧𑄖𑄴 𑄖𑄢𑄴 𑄟 𑄟𑄠𑄬𑄘𑄬𑄝𑄨 𑄟𑄳𑄅𑄧𑄢𑄨𑄉𑄬𑄦𑄳𑄣𑄧𑅁 𑄖𑄢𑄴 𑄟 𑄟𑄳𑄅𑄧𑄢𑄨 𑄎𑄬𑄭𑄚𑄳𑄠𑄬𑄠𑄴 𑄖-𑄟𑄪𑄏𑄨 𑄉𑄳𑄅𑄧𑄖𑄧𑄟𑄨
𑄖𑄢𑄳𑄦𑄬 𑄛𑄪𑄎𑄨𑄛𑄣𑄬𑄭 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄉𑄳𑄅𑄧𑄢𑄨𑄦𑄳𑄣𑄧𑄱, 𑄥𑄬𑄚𑄧𑄖𑄳𑄠𑄬𑄴𑄠𑄴 𑄖𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄚𑄋𑄴 𑄦𑄳𑄅𑄧𑄠𑄬 "𑄉𑄳𑄅𑄧𑄖𑄧𑄟𑄴"𑅁 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄖 𑄟𑄳𑄅𑄧𑄇𑄳𑄦𑄴𑄧𑄱 𑄟𑄳𑄅𑄧𑄢𑄨 𑄎𑄚𑄢𑄴 𑄎𑄬𑄢𑄬
𑄖𑄢𑄴 𑄍𑄣𑄨 𑄉𑄳𑄅𑄧𑄖𑄧𑄟𑄨𑄣𑄳𑄆 𑄘𑄧𑄊𑄧𑄢𑄴 𑄉𑄨𑄢𑄨𑄖𑄳𑄦𑄨𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁</p>

<p>𑄇𑄪𑄟𑄳𑄦𑄧𑄱𑄢𑄴 𑄥𑄨𑄖𑄴𑄙𑄢𑄴𑄗𑄧𑄢𑄴 𑄟𑄧𑄚𑄧 𑄞𑄛𑄳𑄦𑄴𑄚𑄴 𑄎𑄪𑄘𑄧𑄱 𑄉𑄪𑄏𑄧𑄱𑄢𑄴 𑄃𑄬𑄦𑄳𑄣𑄧𑅁 𑄖𑄢𑄴 𑄟𑄧𑄚𑄧𑄖𑄴 𑄚𑄨𑄖𑄳𑄅𑄴𑄧 𑄃𑄟𑄳𑄦𑄧𑄇𑄴 𑄃𑄳𑄃 𑄌𑄨𑄘𑄳𑄠𑄬 𑄌𑄨𑄘𑄳𑄠𑄬 𑄞𑄛𑄴𑅁 𑄥𑄬𑄚𑄬 𑄖𑄢𑄴 𑄝𑄛𑄴 𑄥𑄪𑄖𑄴𑄘𑄧𑄱𑄙𑄧𑄚𑄬 𑄖𑄢𑄳𑄦𑄬
𑄥𑄧𑄁𑄥𑄢𑄴 𑄟𑄬𑄠𑄬 𑄎𑄣𑄧𑄖𑄴 𑄟𑄳𑄅𑄧𑄎𑄳𑄆𑄬 𑄗𑄧𑄝𑄖𑄳𑄦𑄳𑄠𑄬𑄴𑄠𑄴 𑄷𑄽/𑄷𑄾 𑄝𑄧𑄏𑄧𑄢𑄴 𑄝𑄨𑄘𑄨 𑄎𑄘𑄬 𑄎𑄘𑄬 "𑄥𑄨𑄖𑄴𑄙𑄢𑄴𑄗𑄧" 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄳𑄆𑄚𑄳𑄆𑄬 𑄖𑄖𑄳𑄠𑄬𑄴𑄠𑄴 𑄝𑄳𑄅𑄧 𑄃𑄚𑄩 𑄘𑄨𑄝𑄳𑄠𑄬𑄢𑄴 𑄎𑄭𑄎𑄪𑄇𑄳𑄅𑄴𑄧𑄣𑄴
𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄃𑄬𑄇𑄴 𑄃𑄧𑄥𑄪𑄇𑄴𑄞𑄚𑄴𑄘𑄧 𑄃𑄪𑄖𑄴𑄥𑄧𑄝𑄧𑄢𑄴 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄥𑄬 𑄃𑄪𑄖𑄴𑄥𑄧𑄝𑄧𑄖𑄴 𑄚𑄚𑄚𑄴 𑄘𑄬𑄏𑄧𑄢𑄴 𑄢𑄎𑄢𑄴 𑄏𑄨 𑄝𑄖𑄳𑄠𑄬𑄴 𑄦𑄧𑄣𑄧𑅁 𑄃𑄧𑄥𑄪𑄇𑄴𑄞𑄚𑄴𑄘𑄧
𑄃𑄪𑄖𑄴𑄥𑄧𑄝𑄧 𑄙𑄨𑄚𑄧𑄱𑄖𑄴 𑄢𑄌𑄴𑄇𑄪𑄟𑄳𑄅𑄧𑄢𑄴 𑄥𑄨𑄖𑄴𑄘𑄢𑄴𑄗𑄧 𑄢𑄌𑄴𑄞𑄚𑄴𑄘𑄣𑄧𑄖𑄳𑄦𑄴𑄪𑄚𑄴 𑄢𑄎𑄢𑄴 𑄏𑄨𑄊𑄪𑄚𑄧𑄢𑄳𑄦𑄬 𑄚𑄚𑄇𑄳𑄦𑄴𑄚𑄴 𑄎𑄨𑄚𑄩𑄌𑄴 𑄝𑄳𑄅𑄧𑄇𑄴𑄥𑄨𑄖𑄴 𑄘𑄨𑄝𑄧𑄱𑅁 𑄥𑄬 𑄃𑄧𑄇𑄴𑄗𑄧𑄧𑄖𑄴 𑄝𑄏𑄨 𑄣𑄧𑄞𑄧 𑄢𑄌𑄴𑄇𑄪𑄟𑄳𑄅𑄧𑄢𑄴
𑄥𑄨𑄖𑄴𑄘𑄢𑄴𑄗𑄧 𑄖𑄢𑄴 𑄟𑄧𑄚𑄧𑄖𑄴 𑄛𑄳𑄅𑄧𑄌𑄳𑄠𑄬𑄴 𑄝𑄳𑄅𑄧𑅁 𑄗𑄨𑄇𑄴 𑄥𑄬 𑄙𑄧𑄊𑄬 𑄃𑄧𑄥𑄪𑄇𑄴𑄞𑄚𑄴𑄘𑄧 𑄃𑄪𑄖𑄴𑄥𑄧𑄝𑄧 𑄙𑄨𑄚𑄳𑄠𑄬𑄴 𑄢𑄌𑄴𑄇𑄪𑄟𑄳𑄅𑄧𑄢𑄴 𑄥𑄨𑄖𑄴𑄘𑄢𑄴𑄗𑄧 𑄝𑄏𑄨 𑄣𑄧𑄦𑄳𑄣𑄧 𑄝𑄬𑄉𑄧 𑄎𑄬𑄢𑄬 𑄃𑄬𑄌𑄳𑄦𑄳𑄠𑄬𑄴 𑄢𑄎𑄢𑄴 𑄏𑄨𑄞𑄧𑄱,
𑄥𑄨𑄞𑄳𑄠𑄬 𑄦𑄧𑄣𑄧 𑄘𑄬𑄛𑄴𑄘𑄈𑄧 𑄚𑄧𑄉𑄧𑄢𑄧𑄢𑄴 𑄢𑄎 𑄘𑄧𑄚𑄴𑄘𑄧𑄛𑄚𑄩𑄢𑄴 𑄏𑄨 '𑄉𑄳𑄅𑄧𑄛', 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄚𑄋𑄴 𑄦𑄧𑄣𑄧 '𑄎𑄧𑄥𑄳𑄅𑄧𑄙𑄧𑄢'𑅁 𑄙𑄪𑄟𑄴𑄙𑄟𑄴 𑄎𑄭 𑄎𑄪𑄇𑄴𑄧𑄱𑄣𑄬 𑄝𑄳𑄅𑄧 𑄃𑄚𑄳𑄦𑄨 𑄘𑄨𑄦𑄳𑄣𑄧𑄱 𑄖𑄢𑄴
𑄝𑄛𑄴 𑄥𑄪𑄖𑄴𑄙𑄧𑄱𑄙𑄧𑄚𑄬𑅁</p>

<p>𑄟𑄖𑄴𑄧𑄢𑄴, 𑄥𑄨𑄖𑄴𑄘𑄢𑄴𑄗𑄧𑄢𑄴 𑄉𑄨𑄢𑄨𑄖𑄳𑄦𑄨𑄴𑄢𑄴 𑄥𑄧𑄁𑄥𑄢𑄴 𑄖𑄋𑄚𑄢𑄴 𑄣𑄧𑄉𑄬 𑄣𑄧𑄉𑄬 𑄃𑄢𑄳𑄦𑄧 𑄌𑄨𑄘𑄳𑄠𑄬 𑄝𑄢𑄳𑄦𑄨 𑄉𑄬𑄦𑄳𑄣𑄧𑅁 𑄦𑄬𑄚𑄬 𑄦𑄬𑄚𑄬 𑄥𑄳𑄅𑄧𑄚𑄢𑄴 𑄟𑄚𑄬𑄉𑄧 𑄙𑄳𑄅𑄧𑄇𑄳𑄦𑄳𑄠𑄬𑄴 𑄃𑄬𑄇𑄳𑄦𑄴𑄧𑄱 𑄟𑄧𑄢𑄧𑄖𑄴 𑄛𑄳𑄅𑄧
𑄦𑄧𑄣𑄧𑅁 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 '𑄢𑄈𑄪𑄣𑄴 '𑅁 𑄃𑄢𑄳𑄦𑄧 𑄝𑄬𑄌𑄴 𑄝𑄢𑄳𑄦𑄨 𑄉𑄬𑄦𑄳𑄣𑄧 𑄖𑄢𑄴 𑄌𑄨𑄘𑄳𑄠𑄬𑅁 𑄌𑄨𑄘𑄳𑄠𑄬 𑄉𑄧𑄖𑄳𑄦𑄬𑄴 𑄉𑄧𑄖𑄳𑄦𑄬𑄴 𑄃𑄬𑄇𑄴𑄙𑄨𑄚𑄴 𑄃𑄧𑄊𑄪𑄢𑄴 𑄢𑄬𑄘𑄳𑄅𑄧 𑄥𑄧𑄟𑄴𑄞𑄉𑄧𑄖𑄴
𑄖𑄢𑄴 𑄇𑄳𑄅𑄧𑄌𑄴𑄛𑄬𑄠𑄳𑄦𑄬 𑄟𑄳𑄅𑄧𑄇𑄴-𑄛𑄳𑄅𑄧 𑄜𑄬𑄣𑄬𑄚𑄳𑄠𑄬𑄠𑄴 𑄊𑄧𑄢𑄴 𑄥𑄢𑄳𑄦𑄨 𑄉𑄬𑄣𑄧𑄊𑄳𑄆 𑄃𑄧𑄊𑄪𑄢𑄴 𑄏𑄢𑄧𑄖𑄴𑅁 𑄖𑄢𑄴 𑄝𑄧𑄌𑄴 𑄥𑄧𑄇𑄳𑄦𑄬𑄴 𑄸𑄿 𑄝𑄧𑄏𑄧𑄢𑄴𑅁 𑄎𑄘𑄬 𑄎𑄘𑄬 𑄦𑄳𑄣𑄪𑄋𑄨𑄣𑄳𑄅𑄧𑄉𑄳𑄆 𑄃𑄪𑄢𑄪𑄝𑄨𑄣𑄴𑄝𑄧 𑄚𑄋𑄴
𑄞𑄨𑄣𑄨 𑄃𑄬𑄇𑄴 𑄎𑄉𑄖𑄴𑅁 𑄥𑄨𑄙𑄪 𑄚𑄳𑄆𑄢𑄧𑄚𑄴𑄎𑄧𑄚 𑄉𑄋𑄧 𑄛𑄢𑄧𑄖𑄴 𑄃𑄬𑄇𑄳𑄦𑄴𑄧𑄱 𑄓𑄋𑄳𑄦𑄧𑄢𑄴 𑄝𑄧𑄖𑄴 𑄉𑄏𑄧 𑄖𑄧𑄣𑄬 𑄝𑄳𑄅𑄧𑄎𑄨𑄚𑄳𑄦𑄳𑄠𑄬𑄠𑄴 𑄙𑄳𑄠𑄬𑄚𑄴 𑄉𑄧𑄢𑄳𑄦 𑄙𑄳𑄅𑄧𑄣𑄳𑄠𑄧𑄴𑄱𑅁 𑄥𑄳𑄠𑄧𑄖𑄴 𑄣𑄳𑄃𑄘𑄨𑄉𑄬𑄣𑄳𑄦𑄳𑄠𑄬𑄴
𑄍𑄧-𑄝𑄧𑄏𑄧𑄢𑄴 𑄥𑄧𑄁 𑄙𑄳𑄠𑄬𑄚𑄴 𑄉𑄧𑄖𑄳𑄦𑄬𑄴 𑄉𑄧𑄖𑄳𑄦𑄬𑄴 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄬𑄦𑄳𑄣𑄧𑅁 𑄥𑄧𑄇𑄳𑄦𑄬𑄴 𑄖𑄢𑄴 𑄚𑄁 𑄦𑄳𑄅𑄧𑄠𑄳𑄦𑄬 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄘𑄧𑄱𑅁 𑄥𑄇𑄴𑄧𑄱 𑄝𑄧𑄁𑄥𑄧𑄢𑄴 𑄢𑄎𑄢𑄴𑄛𑄳𑄅𑄧 𑄃𑄬𑄦𑄳𑄣𑄧 𑄇𑄨𑄚𑄳𑄠𑄬𑄠𑄴 𑄖𑄢𑄴 𑄚𑄋𑄴
𑄦𑄳𑄅𑄧𑄠𑄳𑄦𑄬 '𑄥𑄇𑄴𑄧𑄱𑄟𑄪𑄚𑄨 𑄝𑄪𑄖𑄴𑄙𑄧𑄱 '𑅁 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄚𑄳𑄃𑄢𑄴 𑄣𑄧𑄉𑄬 𑄣𑄧𑄉𑄬 𑄛𑄧𑄖𑄳𑄦𑄴𑄧𑄟𑄴 𑄙𑄧𑄢𑄴𑄟𑄧 𑄇𑄧𑄙 𑄇𑄳𑄅𑄧𑄠𑄳𑄦𑄬 𑄥𑄢𑄴𑄚𑄖𑄴 𑄚𑄋𑄬 𑄃𑄬𑄇𑄴 𑄎𑄉𑄖𑄴𑅁 𑄥𑄬 𑄎𑄬𑄢𑄬𑄙𑄨 𑄚𑄚𑄚𑄴 𑄎𑄉𑄖𑄴
𑄺𑄻 𑄝𑄧𑄏𑄧𑄢𑄴 𑄥𑄧𑄁 𑄙𑄧𑄢𑄴𑄟𑄧 𑄝𑄨𑄣𑄬𑄭 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄾𑄶 𑄝𑄧𑄏𑄧𑄢𑄴 𑄝𑄧𑄎𑄳𑄃𑄧𑄖𑄴 𑄇𑄪𑄥𑄨𑄚𑄧𑄉𑄧𑄢𑄧 𑄦𑄨𑄙𑄪 𑄎𑄨𑄁𑄇𑄚𑄨𑄢𑄴 𑄗𑄪𑄟𑄴 𑄚𑄨𑄏𑄬𑄌𑄴 𑄜𑄬𑄣𑄳𑄠𑄬𑄴𑅁 𑄝𑄪𑄖𑄴𑄙𑄧𑄱 𑄎𑄬 𑄟𑄳𑄅𑄧𑄢𑄳𑄦𑄨 𑄎𑄬𑄠𑄳𑄦𑄬 𑄥𑄳𑄠𑄬𑄚𑄧𑄢𑄬
'𑄟𑄧𑄦𑄛𑄧𑄢𑄨 𑄚𑄨𑄢𑄴𑄝𑄚𑄴' 𑄇𑄳𑄃𑄧𑄱 𑄦𑄳𑄅𑄧𑄠𑄳𑄦𑄬, 𑄖𑄢𑄴 𑄟𑄳𑄦𑄬𑄖𑄴 𑄦𑄧𑄣𑄧𑄘𑄬 𑄖𑄬 𑄟𑄳𑄅𑄧𑄢𑄨𑄚𑄳𑄆𑄬𑄠𑄳𑄅𑄧 𑄚𑄨𑄢𑄴𑄝𑄚𑄴 𑄣𑄛𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁</p>

<p>𑄝𑄪𑄖𑄴𑄙𑄧𑄱𑄠𑄴 𑄟𑄳𑄅𑄧𑄢𑄨𑄝𑄳𑄠𑄬𑄢𑄴 𑄃𑄉𑄬𑄙𑄨 𑄛𑄨𑄖𑄨𑄴𑄟𑄳𑄦𑄨𑄢𑄴 𑄛𑄧𑄢𑄚𑄴 𑄝𑄧𑄣𑄢𑄴 𑄉𑄧𑄟𑄧𑄖𑄳𑄠𑄬𑄴𑄠𑄴 𑄌𑄬𑄢𑄳𑄦𑄚𑄴 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄉𑄪𑄚𑄧𑄱𑄢𑄴 𑄇𑄧𑄙 𑄇𑄳𑄆 𑄎𑄬𑄠𑄳𑄦𑄬𑅁 𑄥𑄳𑄠𑄬𑄚𑄨 𑄦𑄧𑄣𑄧𑄘𑄬 --- 𑄛𑄨𑄖𑄨𑄴𑄟𑄳𑄦𑄨𑄖𑄴
𑄘𑄪𑄇𑄴 𑄃𑄊𑄬, 𑄘𑄪𑄊𑄧𑄱𑄢𑄴 𑄇𑄢𑄧𑄚𑄴 𑄃𑄊𑄬, 𑄘𑄪𑄊𑄧𑄱𑄢𑄴 𑄈𑄳𑄆𑄧 𑄃𑄊𑄬, 𑄘𑄪𑄊𑄧𑄱𑄖𑄳𑄦𑄴𑄪𑄚𑄴 𑄝𑄎𑄨𑄝𑄳𑄠𑄬𑄢𑄴 𑄃𑄪𑄝𑄳𑄆 𑄃𑄊𑄬𑅁 𑄃𑄬 𑄝𑄢𑄳𑄦 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄥𑄢𑄴𑄟𑄪𑄣𑄴 𑄇𑄧𑄙 𑄇𑄳𑄆 𑄎𑄬𑄠𑄳𑄦𑄬 𑄥𑄳𑄠𑄬𑄚𑄴
𑄦𑄧𑄣𑄧𑄘𑄬 "𑄚𑄬𑄭 𑄦𑄨𑄁𑄏𑄳𑄠𑄬𑄠𑄴 𑄓𑄋𑄳𑄦𑄧𑄢𑄴 𑄙𑄧𑄢𑄴𑄟𑄧𑅁"</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. "𑄥𑄨𑄖𑄴𑄙𑄢𑄴𑄗𑄧𑄢𑄴" 𑄝𑄛𑄴 𑄃𑄳𑄃 𑄟 𑄚𑄁 𑄇𑄨 𑄇𑄨 𑄃𑄬𑄦𑄳𑄣𑄧? 𑄈. 𑄥𑄪𑄖𑄴𑄘𑄧𑄱𑄙𑄧𑄚𑄴 𑄇𑄧𑄚𑄳𑄦𑄴 𑄃𑄬𑄦𑄳𑄣𑄧? 𑄉.
"𑄥𑄨𑄖𑄴𑄙𑄢𑄴𑄗𑄧𑄢𑄴" 𑄇𑄳𑄆𑄧 𑄙𑄨𑄚𑄧𑄱 𑄃𑄪𑄟𑄳𑄅𑄧𑄢𑄧𑄖𑄴 𑄖𑄢𑄴 𑄟 𑄟𑄳𑄅𑄧𑄢𑄳𑄦𑄨 𑄎𑄬𑄠𑄳𑄦𑄬? 𑄊. "𑄥𑄨𑄖𑄴𑄙𑄢𑄴𑄗𑄧𑄢𑄴" 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄚𑄁 𑄇𑄨 𑄃𑄬𑄦𑄳𑄣𑄧? 𑄇𑄨𑄖𑄳𑄦𑄳𑄠𑄬𑄴𑄠𑄴 𑄖𑄢𑄴𑄥𑄬 𑄚𑄋𑄳𑄦𑄚𑄴
𑄦𑄳𑄅𑄧𑄠𑄳𑄦𑄬? 𑄋. 𑄥𑄨𑄖𑄴𑄙𑄢𑄴𑄗𑄧𑄖𑄳𑄠𑄬𑄴𑄠𑄴 𑄇𑄧𑄚𑄴 𑄢𑄎𑄢𑄴 𑄏𑄨 𑄝𑄳𑄅𑄧 𑄃𑄚𑄳𑄦 𑄦𑄳𑄅𑄧𑄠𑄳𑄦𑄬? 𑄌. 𑄥𑄨𑄖𑄴𑄙𑄢𑄴𑄗𑄧𑄢𑄴 𑄟𑄳𑄅𑄧𑄇𑄴 𑄃𑄳𑄃 𑄛𑄳𑄅𑄧 𑄚𑄁 𑄇𑄨 𑄇𑄨 𑄃𑄬𑄦𑄳𑄣𑄧? 𑄍. 𑄇𑄳𑄆𑄧 𑄝𑄧𑄏𑄧𑄢𑄴
𑄝𑄧𑄎𑄳𑄃𑄧𑄖𑄴 𑄥𑄨𑄖𑄴𑄙𑄢𑄴𑄗𑄧 𑄊𑄧𑄢𑄴 𑄥𑄢𑄨 𑄎𑄬𑄠𑄳𑄦𑄬? 𑄎. 𑄥𑄨𑄖𑄴𑄙𑄢𑄴𑄗𑄧 𑄇𑄨𑄋𑄨𑄢𑄳𑄦𑄨 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄳𑄃𑄬𑄠𑄳𑄦𑄬? 𑄏. 𑄝𑄪𑄖𑄴𑄙𑄧𑄱 𑄉𑄳𑄠𑄬𑄚𑄴 𑄛𑄬𑄭𑄚𑄳𑄠𑄬𑄠𑄴 𑄖𑄢𑄴 𑄚𑄋𑄳𑄦𑄚𑄴 𑄇𑄨 𑄦𑄳𑄅𑄧𑄠𑄳𑄦𑄬?
𑄐. 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄙𑄧𑄱 𑄎𑄬 𑄌𑄬𑄢𑄳𑄦𑄚𑄴 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄉𑄳𑄠𑄬𑄚𑄧𑄢𑄴 𑄇𑄧𑄙 𑄇𑄳𑄄 𑄎𑄬𑄠𑄳𑄦𑄬 𑄥𑄳𑄠𑄬𑄚𑄨 𑄇𑄨 𑄇𑄨? 𑄑. 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄙𑄧𑄱𑄢𑄴 𑄥𑄢𑄴𑄟𑄪𑄣𑄴 𑄇𑄧𑄙𑄊𑄚𑄴 𑄇𑄬𑄚𑄴𑄎𑄚𑄳𑄦𑄳𑄠𑄬𑄴? 𑄸.
𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄉𑄨𑄢𑄨𑄖𑄨𑄴𑄢𑄴 𑄥𑄧𑄁𑄥𑄢𑄧𑄖𑄴---𑄥𑄧𑄁 𑄇𑄧𑄚𑄳𑄦𑄧 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧-𑄍𑄞 𑄚𑄳𑄃𑄧 𑄛𑄭𑅁 𑄈. 𑄝𑄝𑄧𑄢𑄴 𑄚𑄋𑄧𑄢𑄴 𑄛𑄳𑄅𑄧𑄣𑄳𑄦𑄳𑄠𑄬𑄴
𑄃𑄳𑄅𑄧𑄇𑄳𑄦𑄳𑄅𑄴𑄧𑄢𑄴 𑄙𑄳𑄅𑄧𑄢𑄨 𑄛𑄳𑄅𑄧𑄞𑄧𑄱𑄢𑄬 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 -----𑅁 𑄉. 𑄥𑄨𑄖𑄴𑄘𑄢𑄴𑄗𑄧𑄢𑄴 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 -----𑅁 𑄊. 𑄥𑄇𑄴𑄧𑄱 𑄝𑄧𑄁𑄥𑄧𑄢𑄴 𑄢𑄎𑄢𑄴 𑄛𑄳𑄅𑄧
𑄃𑄬𑄦𑄳𑄣𑄧 𑄇𑄨𑄚𑄳𑄠𑄬𑄠𑄴 𑄖𑄢𑄴 𑄚𑄋𑄴 𑄦𑄳𑄅𑄧𑄠𑄳𑄦𑄬 ----- 𑄝𑄪𑄖𑄴𑄙𑄧𑄱𑅁 𑄋. 𑄛𑄧𑄢𑄬𑄙𑄨 𑄚𑄚𑄚𑄴 𑄎𑄉𑄖𑄴 ----𑄝𑄧𑄏𑄧𑄢𑄴 𑄥𑄧𑄁 𑄙𑄧𑄢𑄴𑄟𑄧 𑄝𑄨𑄣𑄬𑄭 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 ----𑄝𑄧𑄏𑄧𑄢𑄴 𑄝𑄧𑄎𑄳𑄃𑄧𑄖𑄴
𑄇𑄪𑄥𑄨𑄚𑄧𑄉𑄧𑄢𑄧 𑄦𑄨𑄙𑄪 𑄎𑄨𑄁𑄇𑄚𑄨𑄢𑄴 𑄗𑄪𑄟𑄴 𑄚𑄨𑄏𑄳𑄠𑄬𑄌𑄴 𑄜𑄳𑄃𑄬𑄣𑄳𑄠𑄬𑄴𑅁 𑄌. 𑄝𑄪𑄖𑄴𑄙𑄧𑄱 𑄃𑄬𑄇𑄳𑄦𑄴𑄚𑄴 𑄥𑄢𑄴𑄟𑄪𑄣𑄴 𑄇𑄧𑄙 𑄇𑄳𑄄 𑄎𑄬𑄠𑄳𑄦𑄬 𑄥𑄳𑄠𑄬𑄚𑄴 𑄦𑄧𑄣𑄧𑄘𑄬 "------ 𑄙𑄧𑄢𑄴𑄟𑄧𑅁" 𑄹. 𑄈𑄎 𑄚𑄬
𑄟𑄨𑄏𑄳𑄠𑄬: 𑄇. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄉𑄨𑄢𑄨𑄖𑄨𑄴𑄢𑄴 𑄥𑄧𑄁𑄥𑄢𑄧𑄖𑄴 𑄷𑄾 𑄝𑄧𑄏𑄧𑄢𑄴 𑄥𑄧𑄁 𑄇𑄧𑄚𑄳𑄦𑄧 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧-𑄍𑄞 𑄚𑄳𑄃𑄧 𑄛𑄳𑄃𑄭𑅁 𑄈. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄃𑄬𑄇𑄴𑄧𑄱 𑄟𑄨𑄣𑄳𑄠𑄬
𑄛𑄳𑄅𑄧 𑄛𑄬𑄦𑄳𑄣𑄧𑅁 𑄉. 𑄟𑄢𑄴 𑄚𑄋𑄧𑄢𑄴 𑄛𑄳𑄅𑄧𑄣𑄳𑄠𑄬𑄴 𑄃𑄳𑄅𑄧𑄇𑄳𑄦𑄳𑄅𑄴𑄧𑄢𑄴 𑄙𑄳𑄅𑄧𑄢𑄨 𑄛𑄳𑄅𑄧𑄞𑄧𑄱𑄢𑄳𑄦𑄬 𑄚𑄋𑄴 𑄗𑄳𑄆𑄘𑄳𑄠𑄬 𑄦𑄧𑄣𑄧 "𑄥𑄨𑄖𑄴𑄘𑄢𑄴𑄗𑄧 "𑅁 𑄊. 𑄢𑄎 𑄥𑄪𑄖𑄴𑄘𑄧𑄱𑄙𑄧𑄚𑄬 𑄃𑄬𑄇𑄴 𑄃𑄧𑄥𑄪𑄇𑄴𑄞𑄚𑄴𑄘𑄧
𑄃𑄪𑄖𑄴𑄥𑄧𑄝𑄧𑄢𑄴 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄋. 𑄾𑄶 𑄝𑄧𑄏𑄧𑄢𑄴 𑄝𑄧𑄎𑄳𑄃𑄧𑄖𑄴 𑄇𑄪𑄥𑄨𑄚𑄧𑄉𑄧𑄢𑄧 𑄦𑄨𑄙𑄪 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄙𑄧𑄱 𑄎𑄨𑄁𑄇𑄚𑄨𑄢𑄴 𑄗𑄪𑄟𑄴 𑄚𑄨𑄏𑄳𑄠𑄬𑄌𑄴 𑄜𑄳𑄃𑄬𑄣𑄳𑄠𑄬𑄴𑅁 𑄺. 𑄇𑄧𑄙 𑄎𑄧𑄢𑄧:
𑄉𑄨𑄢𑄨𑄖𑄳𑄦𑄨𑄴, 𑄓𑄋𑄳𑄦𑄧𑄢𑄴-𑄘𑄨𑄊𑄳𑄅𑄧𑄣𑄴, 𑄥𑄢𑄴𑄟𑄪𑄣𑄴, 𑄥𑄬𑄌𑄴 𑄚𑄨𑄏𑄳𑄠𑄬𑄌𑄴, 𑄢𑄌𑄴𑄞𑄚𑄴𑄘𑄣𑄴𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄃𑄧𑄥𑄪𑄇𑄴𑄞𑄚𑄴𑄘𑄧 = 𑄢𑄌𑄴𑄞𑄚𑄴𑄘𑄣𑄧𑄖𑄳𑄦𑄴𑄪𑄚𑄴 𑄎𑄨𑄚𑄨𑄌𑄴 𑄝𑄨𑄣𑄳𑄆𑄬 𑄘𑄬𑄚𑅁
𑄙𑄳𑄠𑄬𑄚𑄴 = 𑄖𑄧𑄝𑄧𑄚𑅁 𑄎𑄧𑄚𑄧𑄟𑄴 = 𑄎𑄧𑄢𑄴𑄟𑄚𑅁 𑄉𑄨𑄢𑄨𑄖𑄳𑄦𑄨𑄴 = 𑄊𑄧𑄢𑄴𑄥𑄧𑄁𑄥𑄢𑄴𑅁 𑄛𑄧𑄢𑄚𑄴 = 𑄦𑄨𑄠𑄬𑄘𑄧 𑄝𑄳𑄅𑄧𑄠𑄬𑄢𑄴𑅁 𑄎𑄨𑄁𑄇𑄚𑄨 = 𑄦𑄨𑄠𑄬𑄖𑄴𑅁 𑄢𑄌𑄴𑄞𑄚𑄴𑄘𑄣𑄴 = 𑄢𑄎𑄧𑄥𑄧𑄟𑄴𑄝𑄪𑄖𑄴𑅁
𑄉𑄪𑄚𑄧𑄱𑄢𑄴 = 𑄞𑄣𑄬𑄘𑄨𑄢𑄴𑅁 𑄝𑄪𑄖𑄴𑄙𑄧𑄱 = 𑄉𑄳𑄠𑄬𑄚𑄨𑅁 𑄚𑄬𑄭𑄦𑄨𑄁𑄏𑄳𑄠𑄬 = 𑄦𑄨𑄁𑄏𑄳𑄠𑄬𑄚𑄬𑄠𑄳𑄦𑄬𑅁 𑄚𑄨𑄢𑄴𑄝𑄚𑄴 = 𑄎𑄧𑄚𑄴𑄟𑄚𑄖𑄳𑄦𑄴𑄪𑄚𑄴 𑄃𑄎𑄬𑄢𑄴𑅁 𑄥𑄢𑄴𑄟𑄪𑄣𑄴 = 𑄃𑄏𑄧𑄣𑄴𑅁 𑄃𑄧𑄊𑄪𑄢𑄴 = 𑄃𑄧𑄟𑄧𑄇𑄧𑄘𑄧
𑅁</p>

<h2>𑄛𑄧𑄘 𑄥𑄢</h2>

<h3>𑄓𑄁𑄉𑄫 𑄃𑄪𑄟 𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>
 
<p>𑄦𑄨𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧𑄢𑄴 𑄸𑄻𑄶𑄶 𑄝𑄧𑄏𑄧𑄢𑄴 𑄃𑄉𑄬 𑄥𑄴𑄝𑄧𑄌𑄴𑄖𑄨𑄖𑄴 𑄙𑄧𑄚𑄧𑄝𑄳𑄃𑄚𑄴 𑄚𑄋𑄬 𑄃𑄬𑄇𑄴 𑄟𑄳𑄃𑄎𑄧𑄚𑄴 𑄃𑄬𑄿𑄧𑅁 𑄃𑄧𑄖𑄣𑄬𑄠𑄳𑄦 𑄙𑄧𑄚𑄴 𑄥𑄧𑄟𑄴𑄝𑄪𑄘𑄧𑄱𑄢𑄴 𑄚𑄚𑄪 𑄦𑄳𑄆 𑄗𑄬𑄚𑄬𑄠𑄳𑄦𑄧
𑄖𑄢𑄳𑄦𑄖𑄳𑄦𑄴𑄪𑄚𑄴 𑄇𑄧𑄚𑄳𑄦𑄧 𑄛𑄧𑄱𑄥𑄝 𑄚𑄧𑄗𑄚𑄭 𑄖𑄢𑄳𑄦𑄢𑄴 𑄟𑄧𑄚𑄧𑄖𑄴 𑄇𑄧𑄚𑄳𑄦𑄧 𑄥𑄪𑄇𑄴 𑄚𑄬𑄭𑅁 𑄥𑄬𑄎𑄚𑄴 𑄉𑄳𑄅𑄧𑄢𑄳𑄦𑄨 𑄟𑄧𑄚𑄧𑄢𑄴 𑄘𑄪𑄊𑄳𑄠𑄬 𑄘𑄨𑄚𑄴 𑄇𑄘𑄘𑄬 𑄇𑄘𑄘𑄬 𑄇𑄬𑄚𑄳𑄦𑄬 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦
𑄇𑄪𑄣𑄧𑄱𑄖𑄴 𑄃𑄬𑄇𑄳𑄦𑄧𑄴𑄱 𑄟𑄨𑄣𑄬𑄛𑄧𑄱 𑄎𑄳𑄅𑄧𑄚𑄴𑄟𑄬𑄣𑄧𑄊𑄨𑅁 𑄃𑄙𑄨𑄇𑄴 𑄈𑄪𑄎𑄨 𑄃𑄳𑄃 𑄟𑄬𑄠𑄬𑄠𑄴 𑄥𑄬 𑄟𑄨𑄣𑄳𑄠𑄬 𑄛𑄳𑄅𑄧𑄞𑄧𑄱𑄢𑄳𑄦𑄬 "𑄟𑄳𑄅𑄧𑄚𑄨" 𑄞𑄨𑄣𑄨 𑄚𑄋𑄴 𑄗𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁</p>
	
<p>𑄖𑄢𑄳𑄃𑄢𑄴 𑄇𑄨𑄢𑄴𑄝𑄳𑄠𑄬𑄢𑄴 𑄏𑄨 𑄟𑄳𑄅𑄧𑄚𑄨 𑄎𑄧𑄇𑄳𑄦𑄬𑄴 𑄛𑄌𑄴 𑄝𑄧𑄏𑄧𑄢𑄴 𑄦𑄧𑄣𑄧𑄊𑄨 𑄥𑄧𑄇𑄳𑄦𑄬𑄴 𑄖𑄢𑄳𑄦𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄧𑄧𑄴𑄱 𑄟𑄧𑄢𑄧𑄖𑄴 𑄛𑄳𑄅𑄧 𑄎𑄧𑄢𑄴𑄟𑄬𑄣𑄧𑄊𑄨𑅁 𑄥𑄬 𑄟𑄧𑄢𑄧𑄖𑄴 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆
𑄘𑄨𑄦𑄳𑄣𑄳𑄠𑄬𑄇𑄴 "𑄥𑄳𑄅𑄧𑄝𑄧𑄚𑄴 "𑅁 𑄃𑄬𑄇𑄴𑄙𑄨𑄚𑄳𑄠𑄬 𑄙𑄧𑄚𑄧 𑄝𑄳𑄃𑄚𑄴 𑄟𑄳𑄃𑄎𑄧𑄚𑄳𑄠𑄬𑄴 𑄥𑄴𑄝𑄧𑄌𑄴𑄖𑄨𑄢𑄴 𑄢𑄌𑄴 𑄛𑄧𑄙𑄧𑄖𑄳𑄦𑄴𑄪𑄚𑄴 𑄃𑄖𑄳𑄠𑄴𑄧-𑄚𑄧 𑄝𑄧𑄎𑄧𑄌𑄳𑄦𑄳𑄠𑄬𑄴 𑄌𑄨𑄖𑄴 𑄛𑄪𑄢𑄳𑄠𑄬 𑄛𑄢𑄳𑄦 𑄃𑄬𑄇𑄳𑄦𑄴𑄮 𑄟𑄧𑄢𑄧𑄖𑄴 𑄛𑄳𑄅𑄧 𑄖𑄢𑄳𑄦
𑄊𑄧𑄢𑄧𑄖𑄴 𑄃𑄚𑄨𑄿𑄧𑄱𑅁 𑄥𑄬 𑄛𑄳𑄅𑄧𑄞𑄧𑄱𑄢𑄳𑄦𑄬 𑄟𑄳𑄅𑄧𑄚𑄨𑄢𑄴 𑄝𑄬𑄉𑄪𑄘𑄧𑄱 𑄉𑄧𑄟𑄴 𑄣𑄉𑄨𑄣𑄧𑄱𑅁 𑄘𑄨𑄚𑄴 𑄎𑄘𑄬 𑄎𑄘𑄬𑄬 𑄥𑄬 𑄛𑄳𑄅𑄧𑄞𑄧𑄱𑄢𑄴 𑄝𑄧𑄌𑄴 𑄎𑄧𑄇𑄳𑄦𑄬𑄴 𑄷𑄾 𑄝𑄧𑄏𑄧𑄢𑄴 𑄦𑄧𑄣𑄧𑄉𑄨 𑄟𑄳𑄅𑄧𑄚𑄨𑄢𑄴 𑄥𑄧𑄇𑄳𑄦𑄬𑄴 𑄷𑄼 𑄝𑄧𑄏𑄧𑄢𑄴
𑅁 𑄦𑄬𑄚𑄬 𑄦𑄬𑄚𑄬 𑄟𑄳𑄅𑄧𑄚𑄨𑄢𑄴 𑄥𑄬 𑄖𑄢𑄳𑄦𑄊𑄧𑄢𑄧𑄖𑄴 𑄗𑄭𑄘𑄳𑄠𑄬 𑄛𑄳𑄅𑄧𑄞𑄧𑄱 𑄇𑄬𑄖𑄳𑄠𑄬𑄴 𑄟𑄧𑄚𑄴 𑄦𑄳𑄅𑄧𑄠𑄳𑄦𑄬𑅁 𑄟𑄧𑄚𑄬 𑄟𑄧𑄚𑄬 𑄥𑄢𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄖𑄢𑄳𑄦𑄬 𑄣𑄳𑄆𑄚𑄳𑄆𑄬 𑄖𑄬 𑄥𑄧𑄁𑄥𑄢𑄴 𑄉𑄳𑄅𑄧𑄢𑄨𑄞𑄧𑄱𑅁 𑄗𑄨𑄇𑄴 𑄥𑄬
𑄥𑄧𑄟𑄧𑄠𑄳𑄅𑄧𑄖𑄴 𑄥𑄴𑄝𑄧𑄌𑄴𑄖𑄨𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄟𑄳𑄃𑄎𑄧𑄚𑄬 𑄖 𑄛𑄧𑄱𑄖𑄳𑄠𑄬𑄴𑄠𑄴 𑄝𑄳𑄅𑄧 𑄌𑄳𑄃 𑄃𑄳𑄃𑄬𑄌𑄳𑄦𑄳𑄠𑄬𑄴𑅁 𑄟𑄳𑄅𑄧𑄚𑄨 𑄝𑄝𑄬 𑄟𑄳𑄅𑄧𑄚𑄨𑄢𑄳𑄦𑄬 𑄝𑄳𑄅𑄧 𑄘𑄨𑄝𑄬𑄖𑄳𑄠𑄬𑄴𑄠𑄴 𑄗𑄨𑄇𑄴𑄖𑄇𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄟𑄖𑄴𑄧𑄢𑄴
𑄟𑄳𑄅𑄧𑄚𑄨 𑄥𑄬 𑄟𑄳𑄃𑄎𑄳𑄅𑄧𑄚𑄳𑄠𑄬𑄴 𑄛𑄳𑄅𑄧𑄞𑄧𑄱𑄖𑄳𑄠𑄬𑄴𑄠𑄴 𑄝𑄳𑄅𑄧 𑄎𑄬𑄝𑄢𑄴 𑄇𑄧𑄚𑄧𑄝𑄝𑄧𑄘𑄬 𑄟𑄚𑄨 𑄚𑄧 𑄝𑄢𑄨𑄦𑄳𑄣𑄧𑄱𑅁 𑄖𑄢𑄴 𑄝𑄝𑄬 𑄎𑄬𑄉𑄳𑄅𑄧𑄢𑄨𑄞𑄧𑄱 𑄉𑄳𑄅𑄧𑄢𑄳𑄅𑄳𑄃𑄧𑄇𑄴 𑄃𑄢𑄴 𑄥𑄧𑄟𑄎𑄬 𑄎𑄬 𑄇𑄧𑄞𑄧 𑄇𑄳𑄅𑄳𑄃𑄧𑄇𑄴 𑄝𑄳𑄃𑄬𑄇𑄴
𑄃𑄧𑄈𑄨𑄠𑄬𑄣𑄴 𑄉𑄳𑄅𑄧𑄢𑄳𑄦𑄨 𑄃𑄧𑄊𑄪𑄢𑄴 𑄉𑄳𑄅𑄧𑄞𑄨𑄚𑄴 𑄢𑄬𑄘𑄳𑄅𑄧𑄖𑄴 𑄖 𑄛𑄧𑄢𑄚𑄧𑄢𑄴 𑄇𑄳𑄅𑄧𑄌𑄴𑄛𑄬𑄠𑄳𑄦𑄬 𑄟𑄚𑄳𑄦𑄪𑄌𑄳𑄦𑄴𑄧𑄱𑄣𑄧𑄊𑄬 𑄇𑄨𑄠𑄳𑄅𑄧 𑄎𑄧𑄚𑄬 𑄗𑄳𑄃𑄢𑄴 𑄚𑄧𑄛𑄬𑄠𑄳𑄦𑄬 𑄉𑄳𑄅𑄧𑄢𑄳𑄦𑄨 𑄊𑄧𑄢𑄧𑄖𑄳𑄦𑄴𑄪𑄚𑄴 𑄙𑄬𑄭 𑄉𑄬𑄣𑄇𑄳𑄦𑄳𑄆𑄴𑅁 𑄥𑄬𑄚𑄬
𑄥𑄬𑄚𑄬 𑄖𑄢𑄳𑄦 𑄚𑄬𑄇𑄴 𑄟𑄳𑄅𑄧𑄇𑄴 𑄦𑄧𑄣𑄇𑄴𑅁</p>

<p>𑄟𑄳𑄅𑄧𑄚𑄨𑄣𑄳𑄆 𑄖𑄚𑄬𑄇𑄳𑄦𑄧𑄴𑄱 𑄥𑄬𑄌𑄴𑄟𑄳𑄦𑄬𑄌𑄴 𑄥𑄴𑄝𑄧𑄌𑄴𑄖𑄨𑄖𑄳𑄦𑄴𑄪𑄚𑄴 𑄝𑄬𑄉𑄪𑄘𑄧𑄱 𑄘𑄪𑄢𑄧𑄱𑄖𑄴 𑄃𑄬𑄇𑄳𑄦𑄴𑄚𑄴 𑄞𑄨𑄚𑄴 𑄃𑄘𑄟𑄧𑄖𑄴 𑄿𑄪𑄟𑄨𑄦𑄳𑄣𑄇𑄳𑄆𑄴𑅁 𑄝𑄧𑄏𑄧𑄢𑄴 𑄎𑄘𑄬𑄎𑄘𑄬 𑄟𑄳𑄅𑄧𑄚𑄨𑄢𑄴 𑄃𑄬𑄇𑄳𑄦𑄴𑄧𑄱 𑄛𑄧𑄱 𑄦𑄳𑄅𑄧𑄠𑄳𑄦𑄬, 𑄥𑄬
𑄎𑄬𑄢𑄬 𑄎𑄬𑄢𑄬 𑄟𑄳𑄅𑄧𑄚𑄨 𑄃𑄢𑄳𑄦𑄧 𑄌𑄪𑄘𑄧𑄱𑄚𑄳𑄆𑄬 𑄦𑄧𑄣𑄧𑅁 𑄥𑄳𑄆𑄬 𑄛𑄳𑄅𑄧𑄞𑄧𑄱 𑄟𑄳𑄅𑄧𑄚𑄨 𑄖𑄢𑄴 𑄝𑄝𑄧 𑄊𑄧𑄢𑄧𑄖𑄴 𑄎𑄬𑄚𑄬𑄭 𑄜𑄪𑄘𑄬𑄝𑄧𑄉𑄳𑄆 𑄞𑄨𑄣𑄨 𑄗𑄨𑄇𑄴 𑄉𑄳𑄅𑄧𑄢𑄳𑄦𑄨 𑄝𑄝𑄧 𑄊𑄧𑄢𑄧 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄖𑄴 𑄘𑄨𑄿𑄳𑄅𑄧𑅁
𑄖 𑄟𑄳𑄅𑄧𑄇𑄳𑄦𑄳𑄦𑄴𑄧𑄱𑄢𑄴 𑄉𑄧𑄁 𑄝𑄪𑄏𑄨 𑄛𑄢𑄨 𑄖 𑄚𑄬𑄇𑄳𑄦𑄴𑄧𑄱𑄠𑄳𑄅𑄧 𑄖𑄬 𑄿𑄭𑄇𑄴 𑄙𑄧𑄢𑄨𑄣𑄧𑄱𑅁 𑄎𑄘𑄬 𑄎𑄘𑄬 𑄃𑄙𑄛𑄧𑄙𑄧𑄖𑄴 𑄓𑄋𑄳𑄦𑄧𑄢𑄴 𑄏𑄧𑄢𑄴 𑄝𑄳𑄅𑄧𑄠𑄬𑄢𑄴 𑄣𑄊𑄧𑄖𑄴 𑄛𑄬𑄦𑄳𑄣𑄇𑄴𑅁 𑄗𑄨𑄇𑄴 𑄥𑄬 𑄃𑄧𑄇𑄴𑄖𑄧𑄖𑄴 𑄟𑄳𑄅𑄧𑄚𑄨𑄢𑄴
𑄉𑄃𑄳𑄅𑄧𑄣𑄨 𑄦𑄧𑄝𑄢𑄴 𑄛𑄬𑄖𑄴𑄛𑄨𑄢𑄳𑄠𑄬 𑄃𑄪𑄘𑄨𑄦𑄳𑄣𑄧𑄱𑅁 𑄃𑄬𑄇𑄳𑄦𑄴𑄚𑄴 𑄝𑄎𑄬𑄭 𑄖𑄪𑄣𑄨𑄞𑄳𑄠𑄬𑄖𑄳𑄠𑄳𑄦𑄬𑄴𑄠𑄴 𑄖 𑄚𑄬𑄇𑄳𑄦𑄳𑄆𑄴𑄱 𑄏𑄢𑄧𑄖𑄴 𑄥𑄳𑄅𑄧𑄟𑄳𑄦𑄳𑄠𑄬𑄴 𑄉𑄳𑄆𑅁 𑄥𑄧𑄇𑄳𑄦𑄬𑄴 𑄝𑄬𑄦𑄳𑄣𑄚𑄴 𑄘𑄪𑄛𑄳𑄠𑄬𑄴𑄊𑄳𑄆, 𑄏𑄢𑄧𑄞𑄨𑄘𑄨𑄢𑄳𑄠𑄬
𑄃𑄬𑄇𑄳𑄦𑄴𑄧𑄱 𑄇𑄣𑄎𑄟𑄪𑄢𑄧𑄱 𑄥𑄝𑄬 𑄖𑄢𑄳𑄦𑄬 𑄈𑄪𑄘𑄨𑄚𑄬𑄭 𑄟𑄢𑄬𑄭 𑄜𑄳𑄃𑄬𑄣𑄳𑄠𑄬𑄴𑅁 𑄃𑄨𑄚𑄴𑄙𑄨 𑄟𑄳𑄅𑄧𑄚𑄨𑄢𑄴 𑄛𑄬𑄖𑄴 𑄛𑄨𑄢𑄳𑄠𑄬 𑄉𑄧𑄖𑄳𑄦𑄬𑄴 𑄉𑄧𑄖𑄳𑄦𑄬𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱</p>

<p>𑄟𑄧𑄢𑄧𑄖𑄴 𑄌𑄨𑄖𑄨𑄴 𑄜𑄪𑄘𑄬𑄣𑄧𑅁 𑄝𑄬𑄚𑄳𑄦𑄳𑄠𑄬𑄴 𑄛𑄳𑄃𑄧𑄢𑄴 𑄦𑄳𑄆𑄚𑄳𑄆𑄬 𑄟𑄳𑄅𑄧𑄚𑄨 𑄖 𑄚𑄬𑄇𑄳𑄦𑄴𑄧𑄱𑄢𑄳𑄦𑄬 𑄖𑄳𑄅𑄧𑄉𑄬𑄭 𑄌𑄭𑄙𑄳𑄠𑄬 𑄖𑄚𑄬𑄇𑄳𑄦𑄴𑄧𑄱 𑄥𑄝𑄧 𑄈𑄪𑄘𑄧𑄱𑄚𑄴 𑄈𑄳𑄆𑄬 𑄟𑄳𑄅𑄧𑄌𑄳𑄦𑄳𑄠𑄬𑄴𑅁 𑄇𑄚𑄨𑄇𑄚𑄨 𑄖𑄬 𑄖 𑄘𑄨𑄞𑄳𑄠𑄬
𑄛𑄳𑄅𑄧𑄣𑄳𑄆 𑄝𑄝𑄧 𑄊𑄧𑄢𑄧 𑄟𑄳𑄅𑄧𑄇𑄳𑄦𑄳𑄠𑄬𑄴 𑄦𑄘 𑄙𑄳𑄅𑄧𑄣𑄳𑄠𑄴𑄧𑅁 𑄎𑄘𑄬 𑄎𑄘𑄬 𑄃𑄙 𑄛𑄧𑄙𑄧𑄖𑄴 𑄣𑄊𑄧𑄖𑄴 𑄛𑄬𑄿𑄧 𑄃𑄧𑄥𑄨𑄢𑄝𑄳𑄅𑄧𑄖𑄨 𑄉𑄋𑄳𑄦𑄚𑄴𑅁 𑄖 𑄃𑄉𑄬𑄙𑄨 𑄢𑄬𑄘𑄳𑄅𑄧𑄖𑄴 𑄏𑄧𑄢𑄴 𑄘𑄨𑄚𑄬𑄭 𑄉𑄋𑄳𑄦𑄚𑄴 𑄃𑄬𑄇𑄪𑄣𑄴
𑄃𑄪𑄇𑄪𑄣𑄴 𑄛𑄢𑄴 𑄜𑄘𑄨 𑄎𑄢𑄴𑅁 𑄖𑄬 𑄓𑄋𑄳𑄦𑄧𑄢𑄴 𑄛𑄳𑄅𑄧𑄞𑄧𑄱𑄢𑄳𑄦𑄬 𑄟𑄪𑄢𑄳𑄦𑄧𑄱 𑄃𑄪𑄉𑄪𑄢𑄬 𑄗𑄳𑄆𑄚𑄬𑄭 𑄌𑄨𑄉𑄳𑄅𑄧𑄚𑄳𑄦𑄴𑄧𑄱𑄢𑄳𑄦𑄬 𑄟𑄙𑄖𑄴 𑄉𑄳𑄅𑄧𑄢𑄳𑄦𑄨 𑄉𑄋𑄴 𑄛𑄢𑄴 𑄦𑄧𑄙𑄬 𑄎𑄧𑄇𑄳𑄦𑄬𑄴 𑄉𑄋𑄧 𑄥𑄧𑄁𑄟𑄳𑄅𑄧𑄖𑄴𑄙𑄳𑄠𑄬 𑄿𑄪𑄋𑄳𑄠𑄬𑄴𑄉𑄳𑄆
𑄗𑄨𑄇𑄴 𑄥𑄬 𑄃𑄧𑄇𑄴𑄗𑄧𑄖𑄴 𑄃𑄬𑄇𑄳𑄦𑄴𑄧𑄱 𑄓𑄋𑄳𑄦𑄧𑄢𑄴 𑄙𑄧𑄝𑄌𑄨𑄣𑄬 𑄦𑄬𑄢 𑄘𑄧𑄟𑄳𑄦 𑄟𑄧𑄚𑄬 𑄉𑄳𑄅𑄧𑄢𑄳𑄦𑄨 𑄏𑄪𑄀𑄖𑄴 𑄉𑄳𑄅𑄧𑄢𑄳𑄦𑄨 𑄖 𑄌𑄨𑄉𑄳𑄅𑄧𑄚𑄴 𑄛𑄧𑄱𑄞𑄧𑄱𑄢𑄳𑄦𑄬 𑄃𑄋𑄪𑄢𑄧𑄱𑄣𑄳𑄆 𑄙𑄧𑄢𑄳𑄦𑄨𑄚𑄬𑄭 𑄚𑄬𑄎𑄬𑄣𑄧𑄉𑄳𑄆𑅁 𑄖𑄟𑄴𑄟 𑄢𑄧 𑄥𑄢𑄨
𑄎𑄧𑄉𑄢𑄴 𑄛𑄢𑄨𑄣𑄧𑄱𑅁 𑄖𑄟𑄴𑄟 𑄢𑄧 𑄥𑄪𑄚𑄨 𑄓𑄋𑄳𑄦𑄧𑄢𑄴 𑄛𑄳𑄅𑄧𑄞𑄧𑄱𑄠𑄴 𑄟𑄧𑄚𑄬 𑄉𑄳𑄅𑄧𑄣𑄳𑄠𑄧𑄴𑄙𑄬 𑄖𑄟𑄴𑄟 𑄖𑄢𑄳𑄦𑄬 𑄘𑄉𑄬𑄢𑄴𑅁 𑄥𑄬𑄚𑄬 𑄖𑄬 𑄈𑄨𑄎𑄳𑄠𑄬 𑄈𑄬𑄌𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄉𑄋𑄧𑄖𑄴 𑄣𑄟𑄨𑄣𑄧𑄱𑄊𑄨𑅁 𑄃𑄳𑄃𑄢𑄴
𑄥𑄬𑄚𑄬 𑄥𑄬𑄚𑄬 𑄉𑄧𑄋𑄢𑄴 𑄛𑄚𑄩𑄠𑄳𑄦𑄬 𑄥𑄬 𑄛𑄳𑄅𑄧𑄞𑄧𑄱𑄠𑄳𑄅𑄧 𑄞𑄏𑄬𑄭 𑄚𑄨𑄣𑄧𑄱𑅁 𑄚𑄬𑄇𑄴 𑄛𑄳𑄅𑄧𑄍𑄝 𑄝𑄳𑄃𑄬𑄇𑄴 𑄦𑄢𑄬𑄭 𑄇𑄚𑄨 𑄇𑄚𑄨𑄩  𑄚𑄣𑄳𑄦𑄬 𑄞𑄎𑄬𑄭 𑄚𑄬𑄎𑄬𑄭 𑄃𑄧𑄘𑄬𑄊𑅁 𑄛𑄧𑄱𑄢𑄴 𑄎𑄣𑄭 𑄖𑄬 𑄇𑄚𑄴𑄘𑄬 𑄇𑄚𑄴𑄘𑄬
𑄦𑄧𑄢𑄚𑄴 𑄦𑄳𑄆 𑄥𑄬𑄌𑄴𑄟𑄬𑄌𑄴 𑄉𑄋𑄧𑄖𑄳𑄦𑄴𑄪𑄚𑄴 𑄃𑄪𑄙𑄨 𑄖𑄬 𑄥𑄴𑄝𑄧𑄌𑄴𑄖𑄨 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄖𑄴 𑄘𑄨𑄿𑄧𑄱𑅁 𑄎𑄘𑄬 𑄎𑄘𑄬 𑄈𑄧𑄝𑄧𑄢𑄴 𑄥𑄪𑄚𑄨𑄦𑄳𑄣𑄧𑄱 𑄉𑄬𑄣𑄬𑄴 𑄇𑄬𑄣𑄳𑄠𑄬𑄴 𑄏𑄧𑄢𑄴 𑄝𑄳𑄅𑄧𑄠𑄬𑄢𑄧 𑄣𑄧𑄊𑄬 𑄃𑄉𑄏𑄧 𑄝𑄌𑄴 𑄛𑄳𑄅𑄧𑄢𑄨
𑄖𑄢𑄳𑄦 𑄊𑄧𑄢𑄚𑄴 𑄞𑄋𑄨 𑄛𑄳𑄅𑄧𑄌𑄳𑄠𑄬𑄴, 𑄃𑄳𑄃 𑄥𑄳𑄠𑄧𑄙𑄳𑄆 𑄖 𑄝𑄛𑄴𑄟 𑄉𑄪𑄢𑄧𑄱𑄞𑄬𑄭 𑄊𑄧𑄢𑄧𑄖𑄴𑄧𑄣𑄬 𑄦𑄳𑄆𑄚𑄬𑄭 𑄟𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑅁</p>

<p>𑄟𑄳𑄅𑄧𑄚𑄨𑄢𑄴 𑄌𑄳𑄅𑄧𑄇𑄴 𑄃𑄚𑄴𑄙𑄢𑄴 𑄦𑄳𑄆𑄚𑄬𑄭 𑄟𑄙 𑄛𑄉𑄬𑄚𑄬𑄭 𑄟𑄘𑄨𑄖𑄴 𑄗𑄘𑄬𑄭 𑄛𑄪𑄢𑄨𑄣𑄳𑄅𑄧𑅁 𑄖 𑄇𑄬𑄠𑄬𑄖𑄴 𑄥𑄧𑄇𑄬𑄴 𑄇𑄝𑄧𑄢𑄴 𑄌𑄪𑄝𑄧𑄱𑄢𑄴 𑄚𑄬𑄭𑅁 𑄇𑄧𑄇𑄳𑄦𑄬𑄴 𑄇𑄪𑄙𑄪 𑄃𑄪𑄌𑄳𑄦𑄳𑄠𑄬𑄴 𑄛𑄨𑄚𑄳𑄦𑄳𑄠𑄬𑄴 𑄇𑄝𑄧𑄢𑄴
𑄌𑄪𑄝𑄧𑄱𑄢𑄚𑄳𑄦𑄨 𑄏𑄪𑄢𑄨 𑄛𑄳𑄅𑄧𑄌𑄳𑄦𑄳𑄠𑄬𑄴 𑄖𑄢𑄴 𑄇𑄧𑄚𑄳𑄦𑄧 𑄦𑄪𑄌𑄴 𑄚𑄬𑄭𑅁 𑄝𑄚𑄳𑄦 𑄃𑄬𑄟𑄙 𑄃𑄪𑄟𑄙 𑄛𑄧𑄖𑄴 𑄦𑄢𑄬𑄠𑄳𑄦𑄬 𑄛𑄉𑄧𑄣𑄧 𑄙𑄧𑄇𑄴 𑄉𑄳𑄅𑄧𑄢𑄳𑄦𑄨 𑄞𑄧𑄋𑄬𑄢𑄴𑅁 𑄥𑄬 𑄃𑄧𑄝𑄧𑄌𑄴𑄗 𑄘𑄬𑄚𑄳𑄦𑄬𑄭 𑄟𑄚𑄳𑄦𑄳𑄠𑄬𑄴 𑄖𑄢𑄳𑄦𑄬
'𑄛𑄧𑄘𑄥𑄢' 𑄚𑄋𑄴 𑄗𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁</p>

<p>𑄥𑄴𑄝𑄧𑄌𑄴𑄖𑄨𑄢𑄴 𑄎𑄬𑄖𑄧𑄝𑄧𑄚𑄴 𑄝𑄨𑄃𑄢𑄳𑄦𑄧𑄖𑄴 𑄃𑄧𑄖𑄣𑄬𑄠𑄬 𑄉𑄳𑄠𑄬𑄚𑄨𑄉𑄪𑄚𑄨 𑄟𑄚𑄳𑄦𑄳𑄠𑄧𑄴𑄢𑄴 𑄟𑄨𑄣𑄳𑄅𑄧𑄚𑄨 𑄈𑄧𑄣𑄖𑄴 𑄞𑄧𑄉𑄧𑄞𑄚𑄴 𑄉𑄳𑄅𑄧𑄖𑄧𑄟𑄴 𑄝𑄪𑄖𑄴𑄴𑄙𑄧𑄱 𑄟𑄨𑄙𑄳𑄠𑄬 𑄟𑄨𑄙𑄳𑄠𑄬 𑄇𑄧𑄙 𑄝𑄨𑄣𑄬𑄭 𑄘𑄳𑄠𑄬 𑄙𑄳𑄅𑄧𑄌𑄳𑄠𑄬𑄴𑅁 𑄃𑄬𑄚𑄴
𑄃𑄧𑄇𑄴𑄗𑄧𑄖𑄴 𑄥𑄳𑄠𑄧𑄖𑄴 𑄛𑄧𑄘𑄥𑄢 𑄃𑄪𑄖𑄳𑄠𑄬𑄴𑄣𑄁𑄙 𑄉𑄳𑄅𑄧𑄢𑄳𑄦𑄨 𑄿𑄪𑄋𑄳𑄠𑄬𑄴𑄉𑄳𑄆𑅁 𑄝𑄧𑄏𑄧𑄱𑄈𑄨𑄎𑄬𑄊𑄪𑄚𑄬 𑄟𑄘𑄨 𑄃𑄪𑄘𑄨𑄿𑄇𑄴 "𑄟𑄚𑄳𑄦𑄉𑄧𑄢𑄳𑄦𑄧𑄚𑄳𑄦 𑄛𑄘𑄳𑄅𑄧𑄣𑄨𑄢𑄳𑄦𑄬 𑄃𑄨𑄚𑄴𑄙𑄨 𑄚𑄧𑄃𑄬𑄞𑄢𑄴! 𑄙𑄝𑄬𑄭 𑄘𑄧𑄱 𑄃𑄨𑄖𑄳𑄦𑄴𑄪𑄚𑄴
𑄎𑄳𑄅𑄧𑄇𑄳𑄅𑄳𑄆𑄴𑄧 "𑅁 𑄥𑄬 𑄃𑄧𑄝𑄧𑄌𑄴𑄗𑄖𑄴 𑄇𑄧𑄚𑄴 𑄃𑄬𑄇𑄳𑄦𑄴𑄧𑄱 𑄘𑄳𑄅𑄧𑄠𑄬𑄝𑄳𑄃𑄚𑄴 𑄟𑄚𑄳𑄦𑄳𑄠𑄬𑄴 𑄖𑄟𑄳𑄅𑄧𑄇𑄳𑄦𑄳𑄠𑄬𑄴 𑄇𑄝𑄧𑄢𑄴 𑄣𑄪𑄊𑄨 𑄟𑄳𑄦𑄢𑄨 𑄘𑄳𑄠𑄬 𑄥𑄬 𑄇𑄝𑄧𑄢𑄚𑄳𑄦𑄨 𑄃𑄪𑄢𑄨𑄦𑄳𑄣𑄧𑄱𑅁 𑄘𑄳𑄅𑄧𑄠𑄬𑄝𑄳𑄃𑄚𑄴 𑄝𑄪𑄖𑄴𑄙𑄳𑄆𑄧𑄱
𑄃𑄧𑄎𑄧𑄣𑄴 𑄃𑄣𑄏𑄬 𑄟𑄧𑄱𑄖𑄳𑄦𑄴𑄪𑄚𑄴 𑄇𑄧𑄙 𑄚𑄨𑄉𑄨𑄣𑄬𑄿𑄧𑅁 "𑄟𑄚𑄳𑄦 𑄚𑄧 𑄉𑄳𑄅𑄧𑄌𑄳𑄦𑄳𑄠𑄧𑄴 𑄖𑄢𑄳𑄦𑄬, 𑄃𑄨𑄚𑄴𑄙𑄨 𑄃𑄬𑄞𑄢𑄴 𑄘𑄳𑄠𑄧𑅁" 𑄝𑄬𑄉𑄬 𑄃𑄧𑄣𑄧𑄢𑄴 𑄦𑄳𑄆 𑄃𑄪𑄘𑄨𑄿𑄇𑄴𑅁 𑄖𑄧𑄗𑄉𑄧𑄖𑄧 𑄇𑄧𑄿𑄧, "𑄞𑄳𑄅𑄧𑄚𑄴
𑄛𑄪𑄢𑄳𑄅𑄧𑄚𑄨 𑄇𑄧𑄙 𑄦𑄨𑄘𑄳𑄅𑄧𑄖𑄴 𑄖𑄪𑄣𑄴𑅁" 𑄥𑄬 𑄇𑄧𑄙 𑄇𑄧𑄚𑄳𑄦 𑄣𑄧𑄉𑄬 𑄣𑄧𑄉𑄬 𑄛𑄧𑄘𑄥𑄢𑄢𑄴 𑄝𑄬𑄇𑄴𑄇𑄚𑄳𑄦𑄨 𑄦𑄨𑄘𑄳𑄅𑄧𑄖𑄴 𑄃𑄪𑄘𑄨𑄿𑄳𑄅𑄧𑅁 𑄥𑄬𑄝𑄬𑄘𑄬𑄚𑄴 𑄖𑄬 𑄣𑄎𑄬 𑄏𑄳𑄃𑄪𑄌𑄴 𑄉𑄳𑄅𑄧𑄢𑄳𑄦𑄨 𑄝𑄧𑄎𑄨𑄦𑄳𑄣𑄧𑄱𑅁 𑄥𑄬
𑄎𑄬𑄢𑄬𑄙𑄨 𑄖𑄬 𑄞𑄧𑄉𑄧𑄝𑄚𑄧 𑄇𑄳𑄃𑄠𑄴 𑄎𑄬𑄚𑄬𑄭 𑄎𑄳𑄃𑄪𑄎𑄳𑄃𑄪 𑄘𑄨𑄚𑄬𑄭𑄭 𑄇𑄧𑄿𑄧 - "𑄞𑄧𑄉𑄧𑄝𑄚𑄴, 𑄖𑄭𑄪 𑄟𑄧𑄢𑄳𑄦𑄬 𑄎𑄉 𑄘𑄬𑅁 𑄟𑄭𑄪 𑄖𑄧𑄢𑄴 𑄌𑄧𑄢𑄧𑄚𑄴 𑄣𑄧𑄞𑄢𑄴 𑄌𑄳𑄃𑄋𑄴𑅁 𑄃𑄙 𑄛𑄧𑄙𑄧𑄖𑄴 𑄟𑄧 𑄚𑄬𑄇𑄳𑄦𑄧𑄴𑄱 𑄟𑄧𑄿𑄧
𑄥𑄝𑄧 𑄈𑄪𑄘𑄧𑄱𑄚𑄴 𑄈𑄬𑄭, 𑄃𑄨𑄇𑄳𑄦𑄴𑄧𑄱 𑄛𑄧𑄱𑄢𑄳𑄦𑄬 𑄚𑄨𑄦𑄳𑄣𑄧𑄱 𑄙𑄧𑄝𑄌𑄨𑄣𑄬, 𑄃𑄢𑄳𑄦𑄧 𑄃𑄬𑄇𑄳𑄦𑄧𑄴𑄱𑄢𑄳𑄦𑄬 𑄃𑄧𑄌𑄨𑄢𑄝𑄧𑄖𑄨 𑄉𑄋𑄚𑄳𑄦𑄬 𑄞𑄎𑄬𑄭 𑄚𑄬𑄎𑄬𑄠𑄬𑄊𑄳𑄆, 𑄃𑄉𑄏𑄧𑄝𑄌𑄴 𑄛𑄪𑄢𑄨 𑄊𑄧𑄢𑄴 𑄞𑄋𑄳𑄦𑄨𑄚𑄬𑄭 𑄝𑄞,𑄟𑄟𑄳𑄦 𑄃𑄳𑄃
𑄞𑄬𑄭𑄞𑄳𑄅𑄧𑄚𑄪𑄚𑄴 𑄝𑄳𑄃𑄬𑄇𑄴 𑄟𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑅁 𑄟𑄪𑄣𑄬𑄥𑄪𑄟𑄳𑄦𑄳𑄠𑄬 𑄝𑄳𑄃𑄬𑄇𑄴 𑄦𑄢𑄬𑄚𑄬𑄭 𑄦𑄨𑄇𑄳𑄦𑄴𑄪 𑄇𑄚𑄨𑄇𑄚𑄨 𑄝𑄬𑄢𑄋𑄳𑄦𑄧𑄢𑄴𑅁 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄎𑄬𑄚𑄳𑄦𑄬 𑄇𑄧𑄿𑄧, '𑄛𑄧𑄘𑄥𑄢 𑄖𑄧𑄢𑄴 𑄌𑄨𑄘𑄳𑄠𑄬 𑄚𑄬𑄭 𑄃𑄳𑄃𑄢𑄴𑅁
𑄖𑄧𑄢𑄳𑄦𑄬 𑄌𑄳𑄠𑄧 𑄝𑄚𑄳𑄦𑄨 𑄘𑄨𑄝𑄳𑄠𑄬𑄢𑄴 𑄃𑄳𑄃 𑄟𑄙 𑄣𑄪𑄉𑄬𑄝𑄢𑄴 𑄎𑄉𑄛𑄬𑄞𑄢𑄴 𑄘𑄧𑄢𑄳𑄦𑄧𑄟𑄧𑄢𑄳𑄦𑄧 𑄟𑄚𑄳𑄠𑄧𑄴 𑄃𑄨𑄙𑄪 𑄗𑄳𑄠𑄬𑄣𑄬𑄉𑄨𑅁 𑄖𑄭𑄪 𑄎𑄬 𑄃𑄬 𑄎𑄧𑄚𑄧𑄟𑄧𑄖𑄴 𑄛𑄧𑄢𑄙𑄧𑄢 𑄛𑄳𑄃𑄬𑄭 𑄇𑄚𑄨𑄇𑄚𑄨 𑄝𑄬𑄢𑄳𑄃𑄧𑄢𑄴 𑄝𑄚
𑄃𑄨𑄠𑄬𑄚𑄳𑄦𑄨 𑄚𑄳𑄃𑄧𑄠𑄴, 𑄃𑄉𑄧 𑄎𑄧𑄚𑄧𑄟𑄧𑄢𑄴𑄦𑄧𑄱 𑄖𑄧𑄢𑄴 𑄝𑄬𑄇𑄴 𑄌𑄳𑄅𑄧𑄊𑄳𑄅𑄧 𑄛𑄚𑄩𑄚𑄳𑄦𑄨 𑄃𑄬𑄉𑄧𑄖𑄴𑄧𑄢𑄴 𑄉𑄧𑄢𑄳𑄦 𑄎𑄬𑄘𑄧 𑄌𑄬𑄢𑄳𑄦𑄚𑄴 𑄦𑄧𑄟 𑄘𑄳𑄅𑄧𑄌𑄳𑄠𑄬𑄴𑄢𑄴 𑄛𑄚𑄨𑄖𑄳𑄦𑄴𑄪𑄚𑄴 𑄝𑄬𑄌𑄴 𑄦𑄳𑄅𑄧𑄣𑄪𑄚𑄴𑅁 𑄇𑄳𑄆𑄧 𑄎𑄧𑄚𑄧𑄟𑄴 𑄥𑄧𑄁
𑄖𑄭𑄪 𑄦𑄨𑄋𑄨𑄢𑄳𑄦𑄨 𑄊𑄪𑄢𑄳𑄦𑄨 𑄊𑄪𑄢𑄳𑄦𑄨 𑄝𑄬𑄢𑄬𑄠𑄳𑄦𑄧𑄌𑄴 𑄃𑄳𑄃 𑄇𑄨𑄖𑄳𑄦𑄳𑄠𑄬𑄴𑄠𑄴 𑄛𑄉𑄧𑄣𑄴 𑄦𑄳𑄅𑄧𑄠𑄧𑄌𑄴, 𑄥𑄳𑄠𑄬𑄚𑄳𑄦𑄧𑄢𑄴 𑄇𑄧𑄚𑄳𑄦𑄧 𑄚𑄨𑄌𑄴𑄇𑄨𑄖𑄨𑄴 𑄚𑄬𑄭𑅁</p>

<p>𑄞𑄧𑄉𑄧𑄞𑄚𑄳𑄦𑄧𑄢𑄴 𑄃𑄬𑄭 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄉𑄳𑄠𑄬𑄚𑄧𑄢𑄴 𑄇𑄧𑄙𑄚𑄳𑄦𑄨𑄢𑄴 𑄟𑄳𑄦𑄬𑄖𑄴 𑄝𑄪𑄏𑄨 𑄛𑄢𑄨𑄚𑄬𑄭 𑄛𑄧𑄘𑄥𑄢𑄢𑄴 𑄝𑄳𑄃𑄬𑄇𑄴 𑄛𑄧𑄢𑄙𑄧𑄱𑄟𑄧𑄚𑄴 𑄃𑄳𑄃 𑄟𑄧𑄚𑄧𑄖𑄴 𑄘𑄪𑄇𑄴 𑄈𑄳𑄆𑄧 𑄉𑄳𑄅𑄧𑄢𑄳𑄦𑄨 𑄟𑄧𑄚𑄧𑄢𑄳𑄦𑄬 𑄛𑄏𑄧𑄢𑄳𑄦𑄧𑄚𑄴
𑄘𑄨𑄦𑄳𑄣𑄧𑄱𑅁 𑄖𑄳𑄃𑄬 𑄈𑄪𑄎𑄨 𑄟𑄧𑄚𑄬 𑄇𑄧𑄿𑄧, 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄏𑄬𑄚𑄴 -- 𑄟𑄧𑄢𑄳𑄦𑄬 𑄚𑄨𑄢𑄬𑄣𑄨 𑄞𑄝𑄧𑄚 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄃𑄪𑄝𑄧𑄱𑄠𑄳𑄦𑄬𑄚𑄴 𑄉𑄳𑄅𑄧𑄢𑄳𑄦𑄨𑄘𑄬𑅁 𑄟𑄭𑄪 𑄃𑄎𑄬𑄢𑄴 𑄦𑄳𑄅𑄧𑄠𑄳𑄦𑄬 𑄃𑄳𑄃 𑄚𑄨𑄢𑄨 𑄝𑄨𑄣𑄨
𑄥𑄎𑄧𑄚𑄳𑄦𑄧𑄖𑄴 𑄗𑄬𑄝𑄢𑄴 𑄌𑄳𑄃𑄋𑄴𑅁 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄏𑄬𑄚𑄳𑄦𑄬 𑄖𑄢𑄳𑄦𑄬 𑄈𑄪𑄎𑄨 𑄟𑄧𑄚𑄬 𑄥𑄘𑄪-𑄥𑄘𑄪-𑄥𑄘𑄪 𑄇𑄳𑄅𑄧𑄚𑄳𑄦𑄬𑄭 "𑄖𑄧𑄢𑄴 𑄃𑄬𑄉𑄬𑄟𑄴 𑄥𑄪𑄛𑄧𑄣𑄴 𑄦𑄳𑄅𑄧𑄇𑄴 " 𑄇𑄧𑄿𑄧𑅁 𑄥𑄨𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨
𑄛𑄧𑄘𑄥𑄢 𑄥𑄘𑄪𑄟 𑄦𑄳𑄅𑄧𑄚𑄬𑄭 𑄥𑄨𑄣𑄴 𑄛𑄣𑄬𑄭 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄢𑄴 𑄃𑄧𑄖𑄣𑄬𑄠𑄬 𑄘𑄪𑄇𑄴 𑄈𑄳𑄆𑄧 𑄉𑄳𑄅𑄧𑄢𑄳𑄦𑄨 𑄃𑄧𑄢𑄧𑄈𑄧𑄖𑄴 𑄣𑄞𑄨 𑄦𑄧𑄣𑄧𑅁 𑄘𑄳𑄅𑄧𑄠𑄬𑄣𑄨 𑄉𑄳𑄅𑄧𑄏𑄬𑄚𑄳𑄦𑄬 𑄈𑄬𑄣𑄁 𑄟𑄨𑄣𑄳𑄅𑄧𑄚𑄨 𑄈𑄧𑄣𑄖𑄴 𑄝𑄃𑄨𑄚𑄨
𑄉𑄳𑄃𑄳𑄅𑄧𑄌𑄳𑄦𑄳𑄠𑄬𑄴𑅁 𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬 𑄥𑄙𑄪𑄟𑄊𑄪𑄚𑄧𑄖𑄳𑄦𑄴𑄪𑄚𑄴 𑄛𑄧𑄘𑄥𑄢 𑄚𑄋𑄳𑄦𑄚𑄴 𑄝𑄬𑄉𑄧 𑄃𑄪𑄉𑄪𑄢𑄬 𑄦𑄧𑄣𑄧𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄙𑄧𑄚𑄧 𑄝𑄳𑄃𑄚𑄴 𑄇𑄧𑄚𑄳𑄦𑄴 𑄃𑄬𑄿𑄧? 𑄈. 𑄙𑄧𑄚𑄧𑄝𑄚𑄳𑄦𑄧𑄢𑄴 𑄇𑄳𑄅𑄧𑄌𑄴𑄛𑄬𑄠𑄳𑄦𑄬 𑄏𑄨𑄝𑄧𑄱 𑄚𑄋𑄳𑄦𑄚𑄴 𑄇𑄨 𑄃𑄬𑄿𑄧? 𑄉. 𑄃𑄬𑄇𑄴𑄙𑄨𑄚𑄬
𑄙𑄧𑄚𑄧𑄝𑄳𑄃𑄚𑄴 𑄟𑄳𑄃𑄎𑄧𑄚𑄳𑄠𑄬𑄴 𑄖𑄢𑄳𑄦 𑄊𑄧𑄢𑄧𑄖𑄴 𑄇𑄢𑄳𑄦𑄬 𑄃𑄳𑄃𑄚𑄳𑄦𑄳𑄠𑄬𑄴? 𑄊. 𑄟𑄳𑄅𑄧𑄚𑄨 𑄇𑄢𑄳𑄦𑄬 𑄣𑄳𑄅𑄧𑄚𑄳𑄦𑄬𑄭 𑄊𑄧𑄢𑄧𑄖𑄳𑄦𑄴𑄪𑄚𑄴 𑄙𑄬𑄭 𑄎𑄬𑄠𑄳𑄦𑄬? 𑄋. 𑄟𑄳𑄅𑄧𑄚𑄨𑄢𑄴 𑄚𑄬𑄇𑄳𑄦𑄴𑄧𑄱 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄌𑄳𑄦𑄳𑄠𑄬𑄴?
𑄌. 𑄟𑄳𑄅𑄧𑄚𑄨𑄢𑄴 𑄇𑄳𑄆𑄞𑄧𑄱 𑄛𑄧𑄱 𑄦𑄳𑄅𑄧𑄟𑄧𑄱𑄚𑄴? 𑄥𑄨𑄊𑄪𑄚𑄴 𑄇𑄨𑄋𑄨𑄢𑄳𑄦𑄨 𑄦𑄢𑄬𑄠𑄳𑄦𑄬? 𑄍. 𑄟𑄳𑄅𑄧𑄚𑄨𑄢𑄴 𑄝𑄛𑄴-𑄟 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄌𑄳𑄦𑄳𑄠𑄴𑄧𑄚𑄴? 𑄎. 𑄟𑄳𑄅𑄧𑄚𑄨 𑄚𑄋𑄳𑄦𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄛𑄧𑄘𑄥𑄢
𑄦𑄳𑄅𑄧𑄠𑄳𑄦𑄬? 𑄐. 𑄃𑄧𑄎𑄧𑄣𑄴 𑄃𑄝𑄎𑄬 𑄝𑄪𑄖𑄴𑄙𑄧𑄱𑄠𑄴 𑄛𑄧𑄘𑄥𑄢 𑄛𑄳𑄆𑄘𑄳𑄠𑄬𑄚𑄳𑄦𑄬 𑄇𑄨 𑄇𑄳𑄃𑄳𑄅𑄧𑄠𑄳𑄦𑄬? 𑄑. 𑄛𑄧𑄘𑄥𑄢 𑄥𑄘𑄪𑄟 𑄦𑄳𑄅𑄧𑄚𑄬𑄭 𑄥𑄨𑄣𑄴 𑄛𑄣𑄬𑄭 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄢𑄴 𑄇𑄨 𑄇𑄳𑄅𑄳𑄃𑄧𑄠𑄳𑄦𑄬
?</p>
   
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄦𑄨𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧𑄢𑄴 𑄸𑄻𑄶𑄶 𑄝𑄧𑄏𑄧𑄢𑄴 𑄃𑄉𑄬 𑄥𑄴𑄝𑄧𑄌𑄴𑄖𑄨𑄖𑄴-------- 𑄚𑄋𑄬 𑄃𑄬𑄇𑄴 𑄟𑄳𑄃𑄎𑄧𑄚𑄴 𑄃𑄬𑄿𑄧𑅁
𑄈. 𑄖𑄢𑄳𑄦𑄢𑄴 𑄇𑄨𑄢𑄴𑄝𑄳𑄠𑄬𑄢𑄴 𑄛𑄳𑄅𑄧 ---- 𑄎𑄧𑄇𑄳𑄦𑄬𑄴 𑄛𑄌𑄴 𑄝𑄧𑄏𑄧𑄢𑄴 𑄦𑄧𑄣𑄧𑄉𑄳𑄦𑄨 𑄥𑄧𑄇𑄳𑄦𑄬𑄴 𑄖𑄢𑄳𑄦𑄢𑄴 𑄃𑄢𑄳𑄦𑄧 𑄃𑄬𑄇𑄳𑄦𑄧𑄧𑄴𑄱 𑄟𑄧𑄢𑄧𑄖𑄴 𑄛𑄳𑄅𑄧 𑄎𑄧𑄢𑄴𑄟𑄬𑄣𑄧𑄊𑄨𑅁 𑄥𑄬 𑄟𑄧𑄢𑄧𑄖𑄴 𑄛𑄳𑄅𑄧𑄞𑄧𑄱𑄢𑄴 𑄚𑄋𑄴 𑄗𑄳𑄆
𑄘𑄨𑄿𑄇𑄴-----𑅁 𑄉. 𑄘𑄨𑄚𑄴 𑄎𑄘𑄬 𑄎𑄘𑄬 𑄥𑄬 𑄛𑄳𑄅𑄧𑄞𑄧𑄱𑄢𑄴 𑄝𑄧𑄌𑄴 𑄎𑄧𑄇𑄳𑄦𑄬𑄴 𑄷𑄾 𑄝𑄧𑄏𑄧𑄢𑄴 𑄦𑄧𑄣𑄧𑄉𑄨 𑄟𑄳𑄅𑄧𑄚𑄨𑄢𑄴 𑄥𑄧𑄇𑄳𑄦𑄬𑄴------𑅁 𑄊. 𑄝𑄬𑄇𑄴 𑄌𑄳𑄅𑄧𑄊𑄳𑄅𑄧 𑄛𑄚𑄩𑄚𑄳𑄦𑄨 𑄃𑄬𑄉𑄧𑄖𑄴𑄧𑄢𑄴
𑄉𑄧𑄢𑄳𑄦 𑄎𑄬𑄘𑄧 𑄌𑄬𑄢𑄳𑄦𑄚𑄴 ------- 𑄛𑄚𑄨𑄖𑄳𑄦𑄴𑄪𑄚𑄴 𑄝𑄬𑄌𑄴 𑄦𑄳𑄅𑄧𑄣𑄪𑄚𑄴𑅁 𑄋. 𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬𑄪 ------ 𑄛𑄧𑄘𑄥𑄢 𑄚𑄋𑄳𑄦𑄚𑄴 𑄝𑄬𑄉𑄧 𑄃𑄪𑄉𑄪𑄢𑄬 𑄦𑄧𑄣𑄧𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄦𑄨𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧𑄢𑄴 𑄸𑄻𑄶𑄶 𑄝𑄧𑄏𑄧𑄢𑄴 𑄃𑄉𑄬 𑄥𑄴𑄝𑄧𑄌𑄴𑄖𑄨𑄖𑄴 𑄝𑄧𑄣𑄧𑄝𑄳𑄃𑄚𑄴 𑄚𑄋𑄬 𑄃𑄬𑄇𑄴 𑄟𑄳𑄃𑄎𑄧𑄚𑄴 𑄃𑄬𑄿𑄧𑅁 𑄈. 𑄃𑄙𑄨𑄇𑄴 𑄈𑄪𑄎𑄨 𑄃𑄳𑄃𑄬
𑄟𑄬𑄠𑄬𑄠𑄴𑄬 𑄥𑄬 𑄟𑄨𑄣𑄳𑄠𑄬 𑄛𑄧𑄱𑄞𑄧𑄱𑄢𑄳𑄦𑄬 "𑄟𑄳𑄅𑄧𑄚𑄨" 𑄞𑄨𑄣𑄨 𑄚𑄋𑄴 𑄗𑄳𑄆 𑄘𑄨𑄿𑄇𑄴𑅁 𑄉. 𑄟𑄳𑄅𑄧𑄚𑄨 𑄝𑄝𑄬 𑄟𑄳𑄅𑄧𑄚𑄨𑄢𑄳𑄦𑄬 𑄝𑄳𑄅𑄧 𑄘𑄨𑄝𑄬𑄖𑄳𑄠𑄬𑄴𑄠𑄴 𑄗𑄨𑄇𑄴𑄖𑄇𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄊. 𑄟𑄳𑄅𑄧𑄚𑄨𑄢𑄴 𑄌𑄳𑄅𑄧𑄇𑄴
𑄃𑄚𑄴𑄙𑄢𑄴 𑄦𑄳𑄆𑄚𑄬𑄭 𑄟𑄙 𑄛𑄉𑄬𑄚𑄬𑄭 𑄟𑄘𑄨𑄖𑄴 𑄗𑄘𑄬𑄭 𑄛𑄳𑄅𑄧𑄢𑄨𑄣𑄳𑄅𑄧𑅁 𑄋. 𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬 𑄥𑄘𑄪𑄟𑄊𑄪𑄚𑄧𑄖𑄳𑄦𑄴𑄪𑄚𑄴 𑄛𑄧𑄘𑄥𑄢 𑄚𑄋𑄳𑄦𑄚𑄴 𑄝𑄬𑄉𑄧 𑄃𑄪𑄉𑄪𑄢𑄬 𑄦𑄧𑄣𑄧𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄟𑄳𑄃𑄎𑄧𑄚𑄴, 𑄥𑄧𑄟𑄴𑄝𑄪𑄖𑄴, 𑄝𑄬𑄉𑄪𑄘𑄧𑄱, 𑄞𑄨𑄚𑄴𑄃𑄘𑄟𑄴, 𑄙𑄧𑄝𑄌𑄨𑄣𑄴, 𑄛𑄧𑄢𑄙𑄧𑄢𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄃𑄉𑄏𑄧𑄝𑄌𑄴 = 𑄏𑄧𑄢𑄴 𑄝𑄳𑄅𑄧𑄠𑄬𑄢𑄧𑄖𑄴 𑄃𑄉𑄎𑄧𑄖𑄳𑄦𑄴𑄪𑄚𑄴 𑄎𑄬 𑄛𑄖𑄳𑄦𑄴𑄧𑄢𑄴 𑄛𑄧𑄢𑄬,𑄗𑄘𑄢𑄴𑅁 𑄟𑄳𑄃𑄎𑄧𑄚𑄴--𑄗𑄦𑄪𑄠𑄬𑅁 𑄝𑄬𑄉𑄪𑄘𑄧𑄱 = 𑄃𑄬𑄇𑄴𑄖𑄣𑄴𑅁 𑄥𑄙𑄪𑄟 =
𑄝𑄪𑄖𑄴𑄙𑄧𑄱 𑄚𑄨𑄘𑄨 𑄛𑄣𑄬𑄠𑄬 𑄟𑄨𑄣𑄳𑄠𑄬𑅁 𑄦𑄧𑄟 = 𑄓𑄋𑄳𑄦𑄧𑄢𑄴𑅁 𑄃𑄧𑄖𑄣𑄬𑄠𑄬 = 𑄥 𑄥𑄊𑄳𑄅𑄧𑄌𑄳𑄠𑄬𑄴𑅁 𑄈𑄬𑄣𑄁 = 𑄃𑄭 𑄥𑄭𑅁 𑄃𑄬𑄉𑄬𑄟𑄴 = 𑄟𑄧𑄚𑄧𑄥𑄢𑄴𑅁 𑄃𑄧𑄢𑄧𑄈𑄧𑄖𑄴 = 𑄝𑄳𑄃𑄬𑄇𑄴 𑄈𑄧𑄝𑄧𑄢𑄴
𑄛𑄚𑄳𑄦𑅁 𑄙𑄧𑄝𑄌𑄨𑄣𑄴 = 𑄃𑄬𑄇𑄴𑄎𑄖𑄳𑄠𑄬𑄴 𑄓𑄋𑄳𑄦𑄧𑄢𑄴 𑄥𑄨𑄊𑄳𑄠𑄬𑄢𑄨 𑄛𑄳𑄆𑄬𑄇𑄴𑅁 𑄟𑄪𑄣𑄬𑄥𑄪𑄟𑄴 = 𑄃𑄎𑄩𑄛𑄪𑄏𑄨𑅁</p>


<h2>𑄝𑄧𑄚𑄳𑄦𑄧 𑄣𑄊𑄧𑄖𑄴</h2>

<h3>𑄓𑄁𑄉𑄦 𑄣𑄳𑄅𑄧𑄇𑄳𑄦𑄨𑄴 𑄞𑄪𑄎𑄧𑄱𑄚𑄴 𑄌𑄇𑄴𑄟𑄳𑄦</h3>

<p>𑄛𑄳𑄃𑄧𑄢𑄴 𑄌𑄚𑄴 𑄃𑄳𑄃 𑄎𑄟𑄙𑄧𑄚𑄴 𑄚𑄋𑄬 𑄘𑄨 𑄝𑄧𑄚𑄳𑄦𑄬 𑄇𑄬𑄢𑄬𑄖𑄴 𑄇𑄝 𑄥𑄧𑄢 𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄖𑄢𑄳𑄦 𑄘𑄨𑄎𑄧𑄚𑄬 𑄃𑄧𑄟𑄧𑄇𑄧𑄘𑄧 𑄛𑄧𑄢𑄚𑄬 𑄛𑄧𑄢𑄚𑄴 𑄥𑄧𑄟𑄌𑄳𑄦𑄳𑄠𑄬𑄴 𑄃𑄬𑄿𑄇𑄴𑅁 𑄖𑄢𑄳𑄦𑄢𑄴
𑄝𑄧𑄚𑄳𑄦𑄚𑄴 𑄟𑄖𑄴𑄧𑄢𑄴 𑄃𑄬𑄇𑄴 𑄘𑄨𑄚𑄳𑄠𑄬𑄴 𑄚𑄳𑄃𑄧𑄠𑄴𑅁 𑄛𑄳𑄃𑄧𑄢𑄴𑄌𑄚𑄧 𑄝𑄛𑄳𑄦𑄴𑄧𑄱 𑄃𑄬𑄿𑄧 𑄃𑄧𑄟𑄧𑄇𑄧𑄘𑄧 𑄉𑄳𑄅𑄧𑄢𑄨𑄛𑄴 𑄃𑄳𑄃 𑄎𑄟𑄙𑄧𑄚𑄧 𑄝𑄛𑄳𑄦𑄧𑄴𑄱 𑄃𑄬𑄿𑄧 𑄥𑄬 𑄃𑄘𑄟𑄧𑄢𑄴 𑄝𑄧𑄢𑄴 𑄟𑄳𑄃𑄎𑄧𑄚𑄴𑅁 𑄛𑄳𑄃𑄧𑄢𑄴𑄌𑄚𑄧 𑄝𑄛𑄳𑄦𑄧𑄴𑄱
𑄎𑄟𑄙𑄧𑄚𑄧 𑄝𑄛𑄳𑄦𑄴𑄧𑄱𑄢𑄴 𑄉𑄳𑄅𑄧𑄢𑄪 𑄢𑄇𑄳𑄅𑄧𑄴𑄿𑄨𑅁 𑄛𑄳𑄃𑄧𑄢𑄴 𑄌𑄚𑄴𑄘𑄳𑄆 𑄎𑄟𑄙𑄧𑄚𑄬 𑄃𑄬𑄿𑄇𑄴 𑄥𑄧𑄁 𑄝𑄧𑄠𑄳𑄅𑄧𑄌𑄳𑄦𑄳𑄠𑄬𑄴 𑄎𑄟𑄙𑄧𑄚𑄧𑄢𑄳𑄦𑄬 𑄎𑄧𑄇𑄳𑄦𑄬𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄘𑄬𑄘𑄧𑄚𑄴, 𑄛𑄳𑄃𑄧𑄢𑄴 𑄌𑄚𑄧 𑄝𑄛𑄳𑄦𑄧𑄴𑄱𑄢𑄳𑄦𑄴𑄧𑄱 𑄖
𑄛𑄧𑄱𑄞𑄧𑄱 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄘𑄨𑄝𑄳𑄠𑄬𑄢𑄴 𑄇𑄳𑄃𑄪𑄛𑄴 𑄟𑄧𑄚𑄬 𑄇𑄧𑄙𑄧𑅁 𑄎𑄟𑄙𑄧𑄚𑄧 𑄝𑄛𑄳𑄦𑄱𑄴𑄧𑄢𑄳𑄦𑄬 𑄇𑄳𑄅𑄧𑄎𑄳𑄅𑄧𑄦𑄳𑄣𑄨 𑄉𑄳𑄅𑄧𑄢𑄳𑄦𑄨 𑄝𑄬𑄢𑄬𑄭𑄇𑄳𑄅𑄧𑄢𑄬𑄭 𑄙𑄪𑄢𑄨𑄚𑄬𑄭 𑄇𑄧𑄣𑄧𑄊𑄳𑄆,--- "𑄟𑄧 𑄛𑄧𑄱𑄞𑄧𑄱𑄢𑄳𑄦𑄬 𑄣𑄬𑄊 𑄥𑄨𑄊𑄬𑄭𑄘𑄬
𑄟𑄳𑄃𑄎𑄧𑄚𑄴𑅁" 𑄟𑄖𑄴𑄧𑄢𑄴 𑄟𑄳𑄃𑄎𑄧𑄚𑄳𑄠𑄬𑄴 𑄇𑄧𑄿𑄧,---- " 𑄟𑄭𑄪 𑄥𑄨𑄘𑄪𑄇𑄴𑄧𑄱 𑄈𑄧𑄢𑄧𑄌𑄴 𑄘𑄨 𑄚𑄧𑄝𑄢𑄨𑄟𑄴𑅁" 𑄖𑄢𑄴 𑄇𑄧𑄚𑄳𑄦𑄧 𑄃𑄪𑄝𑄳𑄆𑄧𑄱 𑄚𑄳𑄦𑄧𑄘𑄳𑄃𑄬𑄠𑄴 𑄃𑄢𑄳𑄦𑄧 𑄟𑄳𑄃𑄎𑄳𑄅𑄧𑄚𑄨 𑄥𑄨𑄙𑄪 𑄉𑄬𑄿𑄧𑅁
𑄟𑄳𑄃𑄎𑄳𑄅𑄧𑄚𑄨 𑄎𑄬𑄦𑄳𑄅𑄧𑄇𑄴 𑄟𑄨𑄣𑄳𑄠𑄬 𑄟𑄚𑄳𑄦𑄪𑄌𑄴 𑄖𑄢𑄳𑄦𑄬 𑄇𑄘𑄧𑄢𑄴 𑄘𑄬𑄚𑄳𑄦𑄬𑄭 𑄟𑄳𑄃𑄎𑄧𑄚𑄳𑄠𑄬𑄴𑄢𑄳𑄦𑄬 𑄝𑄪𑄏𑄬𑄭-𑄥𑄪𑄎𑄬𑄭 𑄈𑄟𑄴𑄈𑄝𑄬𑄣𑄧𑅁 𑄖𑄳𑄃𑄬 𑄛𑄳𑄃𑄧𑄢𑄴𑄌𑄚𑄬 𑄇𑄧𑄚𑄳𑄦𑄧 𑄝𑄝𑄧𑄘𑄬 𑄘𑄪𑄊𑄬 𑄥𑄪𑄊𑄬 𑄣𑄬𑄊 𑄥𑄨𑄊𑄳𑄠𑄬 𑄎𑄬𑄭
𑄛𑄬𑄦𑄳𑄣𑄧𑅁𑄟𑄖𑄴𑄧𑄢𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄣𑄬𑄊 𑄥𑄨𑄊𑄳𑄠𑄬 𑄎𑄬𑄚𑄬𑄭 𑄎𑄟𑄙𑄧𑄚𑄧 𑄟𑄧𑄚𑄳𑄦𑄚𑄴 𑄃𑄬𑄇𑄳𑄦𑄴 𑄇𑄎𑄧𑄢𑄴 𑄇𑄎𑄧𑄢𑄴 𑄦𑄳𑄅𑄧𑄠𑄳𑄦𑄬𑅁 𑄛𑄳𑄃𑄧𑄢𑄴𑄌𑄚𑄧𑄢𑄳𑄦𑄬 𑄚𑄨𑄖𑄳𑄅𑄴𑄧 𑄝𑄬𑄗𑄬𑄊𑄧𑄖𑄴 𑄜𑄬𑄣𑄬𑄘𑄧𑅁 𑄃𑄬𑄇𑄳𑄦𑄴𑄧𑄏𑄚𑄴
𑄖𑄢𑄳𑄦𑄬 𑄃𑄨𑄠𑄳𑄦𑄬𑄚𑄴 𑄃𑄪𑄞𑄧𑄱𑄚𑄴 𑄇𑄳𑄅𑄳𑄃𑄧𑄠𑄴 𑄣𑄌𑄴 𑄜𑄬𑄣𑄳𑄆𑄬 𑄘𑄨𑄘𑄧𑄱𑅁 𑄟𑄖𑄴𑄧𑄢𑄴 𑄛𑄳𑄃𑄧𑄢𑄴𑄌𑄚𑄧 𑄝𑄟𑄴𑄟𑄭 𑄖𑄢𑄳𑄦𑄬 𑄥𑄨𑄊𑄬𑄠𑄳𑄅𑄧𑄚𑄴𑄘𑄬,---- "𑄛𑄪𑄖𑄴 𑄈𑄬𑄟 𑄥𑄢 𑄟𑄬𑄟 𑄚𑄭, 𑄖𑄬 𑄈𑄧𑄝𑄧𑄢𑄴 𑄚𑄳𑄦𑄧
𑄛𑄳𑄃𑄭,𑄟𑄚𑄴𑄎𑄳𑄅𑄧𑄢𑄴 𑄘𑄪𑄇𑄴-𑄥𑄪𑄇𑄴 𑄚𑄧𑄝𑄪𑄏𑄬 𑄇𑄳𑄃𑄬𑄭 𑄥𑄨𑄋𑄨𑄢𑄳𑄦𑄨 𑄇𑄳𑄆𑄧𑄙𑄳𑄠𑄬 𑄃𑄳𑄃 𑄉𑄧𑄢𑄬𑄙𑄬𑅁 𑄃𑄟𑄬𑄚𑄳𑄦𑄬 𑄃𑄬𑄇𑄴𑄘𑄨𑄚𑄴 𑄝𑄪𑄎𑄨𑄞𑄧𑄱𑅁" 𑄖𑄬 𑄥𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴𑄴 𑄙𑄳𑄅𑄧𑄢𑄨 𑄚𑄬𑄭 𑄘𑄪𑄇𑄴 𑄇𑄢𑄳𑄦𑄬 𑄇𑄳𑄃𑄧𑄠𑄴
𑄈𑄧𑄝𑄧𑄢𑄴 𑄚𑄳𑄦𑄧 𑄛𑄳𑄃𑄭𑅁 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄖𑄬 𑄟𑄚𑄪𑄏𑄧𑄱𑄢𑄴 𑄘𑄪𑄇𑄴-𑄥𑄪𑄇𑄴 𑄇𑄧𑄟𑄴 𑄝𑄪𑄏𑄳𑄠𑄬𑅁 𑄥𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨 𑄃𑄪𑄝𑄧𑄱𑄢𑄴𑄌𑄣 𑄟𑄧𑄚𑄴, 𑄝𑄛𑄴 𑄟 𑄇𑄧𑄙 𑄚𑄧 𑄥𑄪𑄚𑄳𑄠𑄬𑅁 𑄣𑄬𑄊 𑄥𑄨𑄊𑄳𑄠𑄬
𑄎𑄬𑄚𑄳𑄆𑄬𑄠𑄳𑄅𑄧 𑄟𑄧𑄚𑄴𑄘𑄨 𑄣𑄬𑄊 𑄛𑄧𑄢𑄳𑄦 𑄚𑄳𑄦𑄧 𑄉𑄧𑄢𑄳𑄦𑄬𑅁 𑄥𑄬𑄚𑄧𑄖𑄳𑄠𑄬𑄴𑄠𑄴 𑄎𑄟𑄙𑄧𑄚𑄬 𑄜𑄬𑄣𑄴 𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄉𑄬𑄿𑄧𑅁 𑄛𑄳𑄃𑄧𑄢𑄴𑄌𑄚𑄬 𑄝𑄟𑄴𑄟 𑄇𑄧𑄙 𑄥𑄪𑄚𑄨 𑄥𑄳𑄅𑄧𑄌𑄴𑄎𑄧 𑄉𑄳𑄅𑄧𑄢𑄳𑄦𑄨 𑄣𑄬𑄊
𑄥𑄨𑄉𑄨𑄿𑄧𑄱𑅁 𑄛𑄳𑄃𑄧𑄢𑄴𑄌𑄚𑄬 𑄦𑄬𑄚𑄬 𑄦𑄬𑄚𑄬 𑄝𑄨.𑄃𑄬. 𑄛𑄌𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄎𑄬𑄢𑄬𑄙𑄨 𑄛𑄳𑄃𑄧𑄢𑄴𑄌𑄚𑄧𑄢𑄳𑄦𑄬 𑄎𑄟𑄙𑄧𑄚𑄧 𑄝𑄛𑄳𑄦𑄳𑄆𑄴𑄧𑄱𑄠𑄳𑄦𑄧 𑄇𑄳𑄅𑄧𑄌𑄴 𑄛𑄳𑄃 𑄙𑄳𑄅𑄧𑄣𑄳𑄠𑄴𑄧, 𑄇𑄢𑄧𑄚𑄴 𑄖𑄬 𑄝𑄧𑄏𑄧𑄢𑄴 𑄝𑄧𑄏𑄧𑄢𑄴
𑄛𑄌𑄴 𑄉𑄧𑄢𑄳𑄦𑄬𑅁 𑄖𑄬 𑄖𑄳𑄃𑄬 𑄖𑄢𑄳𑄦𑄬 𑄘𑄇𑄴𑄖𑄧𑄢𑄨 𑄛𑄳𑄅𑄧𑄢𑄬𑄿𑄧𑅁 𑄃𑄪𑄚𑄴𑄙𑄨 𑄎𑄟𑄙𑄧𑄚𑄬 𑄛𑄬𑄦𑄴 𑄉𑄳𑄅𑄧𑄢𑄨 𑄉𑄳𑄅𑄧𑄢𑄨 𑄚𑄇𑄴𑄥𑄣𑄬 𑄉𑄬𑄿𑄧𑅁 𑄛𑄧𑄢𑄴𑄌𑄚𑄬 𑄝𑄧𑄢𑄴 𑄘𑄇𑄴𑄖𑄧𑄢𑄴 𑄦𑄳𑄆 𑄊𑄧𑄢𑄧 𑄦𑄝𑄣𑄴 𑄜𑄨𑄢𑄬𑄣𑄧
𑅁 𑄇𑄧𑄠𑄬𑄇𑄴 𑄝𑄧𑄏𑄧𑄢𑄴 𑄝𑄨𑄘𑄨 𑄎𑄘𑄬 𑄎𑄘𑄬 𑄎𑄟𑄙𑄧𑄚𑄧 𑄝𑄟𑄴𑄟 𑄟𑄳𑄅𑄧𑄢𑄨 𑄎𑄬𑄭 𑄎𑄟𑄙𑄧𑄚𑄬 𑄃𑄣𑄴𑄌𑄨𑄠𑄬 𑄝𑄳𑄃𑄬𑄇𑄴 𑄦𑄢𑄬𑄭 𑄉𑄳𑄅𑄧𑄢𑄨𑄝𑄳𑄅𑄧𑄖𑄴 𑄛𑄧𑄿𑄧𑅁 𑄃𑄳𑄃 𑄃𑄬𑄇𑄴 𑄙𑄨𑄚𑄳𑄠𑄬𑄴 𑄛𑄉𑄧𑄣𑄴 𑄦𑄳𑄆 𑄊𑄪𑄖𑄬𑄴 𑄊𑄪𑄖𑄬𑄴
𑄇𑄟𑄳𑄦𑄖𑄳𑄦𑄴𑄪𑄚𑄴 𑄛𑄪𑄢𑄨 𑄘𑄧𑄱𑄞𑄧𑄱 𑄌𑄳𑄅𑄧𑄇𑄴 𑄇𑄚𑄴 𑄦𑄧𑄦𑄳𑄣𑄇𑄴𑅁 𑄎𑄟𑄙𑄧𑄚𑄧𑄢𑄴 𑄃𑄧𑄝𑄧𑄌𑄴𑄗 𑄈𑄧𑄝𑄧𑄢𑄴 𑄛𑄳𑄃𑄬𑄭 𑄛𑄳𑄃𑄧𑄢𑄴𑄌𑄚𑄬 𑄖𑄢𑄳𑄦𑄬 𑄥𑄳𑄃𑄧𑄢𑄧𑄖𑄴 𑄚𑄨𑄚𑄳𑄆𑄬 𑄌𑄬𑄢𑄬𑄌𑄴𑄗 𑄉𑄳𑄅𑄧𑄢𑄨 𑄉𑄧𑄟𑄴 𑄉𑄳𑄅𑄧𑄢𑄳𑄦𑄨 𑄚𑄧𑄝𑄢𑄨
𑄥𑄬𑄌𑄴𑄟𑄬𑄌𑄴 𑄖𑄖𑄳𑄦𑄴𑄪𑄚𑄴 𑄃𑄬𑄇𑄳𑄦𑄴𑄧𑄱 𑄌𑄳𑄅𑄧𑄇𑄴 𑄞𑄇𑄴 𑄘𑄨𑄚𑄳𑄠𑄬𑄠𑄴 𑄉𑄧𑄟𑄴 𑄉𑄳𑄅𑄧𑄢𑄬𑄿𑄧𑅁 𑄃𑄳𑄃 𑄛𑄳𑄃𑄧𑄢𑄴𑄌𑄚𑄳𑄦𑄬 𑄚𑄚𑄇𑄳𑄦𑄴𑄚𑄴 𑄘𑄨 𑄎𑄟𑄙𑄧𑄚𑄧𑄢𑄳𑄦𑄬 𑄥𑄧𑄟𑄴𑄝𑄧𑄣𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑅁 𑄎𑄧𑄊𑄧𑄚𑄴 𑄖𑄬 𑄝𑄪𑄏𑄨
𑄛𑄢𑄨𑄣𑄧𑄱, 𑄖𑄬 𑄛𑄳𑄃𑄧𑄢𑄴𑄌𑄚𑄧 𑄌𑄳𑄅𑄧𑄊𑄬𑄘𑄨 𑄥𑄧𑄁𑄌𑄢𑄴 𑄘𑄬𑄉𑄬𑄖𑄳𑄦𑄬𑄴 --- 𑄖𑄬 𑄖𑄇𑄧𑄙 𑄟𑄚𑄨𑄚𑄳𑄠𑄬𑄠𑄴 𑄛𑄪𑄢𑄧𑄱𑄚𑄨 𑄦𑄝𑄣𑄴 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴 𑄜𑄨𑄢𑄬𑄭 𑄃𑄚𑄳𑄦𑄨 𑄛𑄪𑄢𑄧𑄱𑄚𑄨𑄢𑄴 𑄇𑄳𑄅𑄧𑄌𑄴 𑄛𑄚𑄳𑄦𑄚𑄳𑄦𑄨 𑄦𑄨𑄙𑄳𑄅𑄧𑄖𑄴
𑄖𑄪𑄿𑄨, 𑄥𑄪𑄊𑄬 𑄎𑄨𑄁𑄇𑄚𑄨 𑄇𑄘 𑄙𑄳𑄅𑄧𑄣𑄳𑄦𑄳𑄠𑄬𑄴𑄇𑄴𑅁 𑄌𑄨𑄉𑄳𑄅𑄧𑄚𑄧 𑄃𑄧𑄇𑄴𑄗𑄧𑄖𑄴 𑄎𑄬𑄖𑄴𑄧𑄟𑄳𑄦𑄚𑄴 𑄇𑄳𑄅𑄧𑄌𑄴 𑄛𑄳𑄃𑄛𑄳𑄦𑄨 𑄃𑄬𑄦𑄳𑄣𑄇𑄴 𑄥𑄨𑄖𑄳𑄦𑄴𑄪𑄚𑄴𑄴 𑄝𑄬𑄌𑄴 𑄝𑄢𑄳𑄦𑄨 𑄉𑄬𑄣𑄧 𑄖𑄢𑄳𑄦𑄢𑄴 𑄇𑄳𑄅𑄧𑄌𑄴 𑄛𑄳𑄃𑄛𑄳𑄦𑄨𑅁 𑄊𑄧𑄢𑄴
𑄉𑄨𑄢𑄨𑄖𑄳𑄦𑄨𑄴 𑄖𑄋𑄬𑄝𑄢𑄴 𑄃𑄧𑄇𑄴𑄗𑄧 𑄦𑄳𑄆 𑄦𑄬𑄚𑄬 𑄦𑄬𑄚𑄬 𑄊𑄧𑄢𑄴 𑄉𑄨𑄢𑄨𑄖𑄳𑄦𑄨𑄴 𑄖𑄋𑄳𑄆𑄬 𑄛𑄧𑄱-𑄍𑄝 𑄛𑄬𑄦𑄳𑄣𑄇𑄴𑅁 𑄎𑄬𑄢𑄬𑄙𑄨 𑄖𑄢𑄳𑄦𑄢𑄴 𑄛𑄧𑄱𑄍𑄝𑄠𑄳𑄅𑄧 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄧𑄦𑄳𑄣𑄇𑄨𑄴𑅁𑄛𑄳𑄃𑄧𑄢𑄴𑄌𑄚𑄴𑄙𑄳𑄆
𑄎𑄟𑄙𑄧𑄚𑄬 𑄦𑄧𑄦𑄳𑄣𑄇𑄴 𑄘𑄳𑄃𑄧𑄱𑄎𑄧𑄚𑄴 𑄃𑄬𑄇𑄴 𑄌𑄳𑄅𑄧𑄇𑄴 𑄇𑄚𑄴𑅁 𑄖𑄢𑄳𑄦𑄢𑄴 𑄛𑄧𑄱𑄍𑄝 𑄝𑄳𑄅𑄧-𑄘𑄨𑄝𑄳𑄠𑄬𑄢𑄴 𑄝𑄳𑄅𑄧-𑄃𑄚𑄨𑄞𑄳𑄠𑄬𑄢𑄴 𑄃𑄧𑄇𑄴𑄗𑄧 𑄦𑄳𑄆𑄚𑄳𑄠𑄬𑄠𑄴, 𑄃𑄳𑄅𑄧𑄐𑄳𑄠𑄴𑄧 𑄇𑄬𑄖𑄳𑄠𑄬𑄴 𑄝𑄳𑄅𑄳𑄃𑄧-𑄇𑄧𑄙 𑄇𑄧𑄦𑄳𑄣𑄬
𑄇𑄳𑄠𑄧𑄎𑄧𑄚𑄬 𑄖𑄢𑄳𑄦 𑄊𑄧𑄢𑄧𑄖𑄴 𑄝𑄳𑄅𑄧-𑄘𑄨𑄝𑄳𑄠𑄬𑄢𑄴 𑄃𑄳𑄃 𑄖𑄢𑄳𑄦 𑄊𑄧𑄢𑄧𑄖𑄳𑄦𑄴𑄪𑄚𑄴𑄴 𑄝𑄳𑄅𑄧-𑄃𑄚𑄨𑄞𑄳𑄠𑄬𑄢𑄴 𑄚𑄳𑄦𑄧 𑄌𑄳𑄃𑄚𑄴𑅁 𑄝𑄳𑄅𑄧-𑄌𑄳𑄃 𑄏𑄨-𑄌𑄳𑄃 𑄇𑄧𑄙 𑄇𑄧𑄦𑄳𑄣𑄬 𑄇𑄳𑄃𑄧𑄚𑄴 𑄝𑄳𑄠𑄬𑄠𑄴𑄞𑄧𑄱 𑄇𑄚𑄴,
𑄇𑄨𑄋𑄨𑄢𑄳𑄦𑄨 𑄝𑄳𑄅𑄧-𑄘𑄨𑄝𑄧𑄱𑅁 𑄎𑄬𑄢𑄬𑄙𑄨 𑄖𑄢𑄳𑄦 𑄇𑄚𑄬 𑄇𑄚𑄬 𑄝𑄳𑄅𑄧 𑄘𑄳𑄠𑄬𑄘𑄨 𑄉𑄳𑄅𑄧𑄢𑄳𑄦𑄨 𑄝𑄧𑄚𑄳𑄦𑄧𑄖𑄳𑄦𑄴𑄪𑄚𑄴 𑄝𑄳𑄦𑄳𑄠𑄬𑄠𑄴𑄝𑄦𑄳𑄣 𑄦𑄳𑄆 𑄃𑄢𑄳𑄦𑄧 𑄝𑄬𑄌𑄴 𑄥𑄧𑄘𑄧𑄢𑄴 𑄦𑄧𑄦𑄳𑄣𑄇𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄳𑄃𑄧𑄢𑄴𑄌𑄚𑄴𑄘𑄳𑄆 𑄎𑄟𑄙𑄧𑄚𑄳𑄦𑄬 𑄇𑄪𑄙𑄪 𑄃𑄬𑄿𑄇𑄴? 𑄈. 𑄎𑄟𑄙𑄧𑄚𑄳𑄦𑄧 𑄝𑄛𑄳𑄦𑄧𑄴𑄱 𑄇𑄨 𑄃𑄬𑄿𑄧? 𑄉. 𑄇𑄧𑄚𑄳𑄦𑄴 𑄘𑄳𑄅𑄧𑄣𑄬 𑄣𑄬𑄊
𑄥𑄳𑄃𑄨𑄇𑄳𑄠𑄬𑄴? 𑄊. 𑄎𑄟𑄙𑄧𑄚𑄧𑄢𑄴 𑄇𑄨 𑄦𑄳𑄅𑄧𑄠𑄳𑄦𑄬? 𑄋. 𑄎𑄟𑄙𑄧𑄚𑄳𑄦𑄬 𑄘𑄪𑄊𑄧𑄱𑄖𑄴 𑄛𑄳𑄅𑄧𑄢𑄨𑄚𑄬𑄭 𑄛𑄳𑄃𑄧𑄢𑄴𑄌𑄚𑄬 𑄇𑄨𑄋𑄨𑄢𑄳𑄦𑄨 𑄇𑄨𑄋𑄨𑄢𑄳𑄦𑄨 𑄥𑄧𑄟𑄴𑄝𑄧𑄣𑄴 𑄘𑄳𑄠𑄬?</p>
	 
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄎𑄟𑄙𑄧𑄚𑄴 𑄘𑄊𑄨--------- 𑄥𑄧𑄢 𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄈. 𑄛𑄳𑄃𑄧𑄢𑄴𑄌𑄚𑄧 𑄝𑄛𑄳𑄦𑄴𑄧𑄱 𑄎𑄟𑄙𑄧𑄚𑄳𑄦𑄧
𑄝𑄛𑄳𑄦𑄴𑄧𑄱𑄢𑄴------- 𑄃𑄬𑄿𑄧𑅁 𑄉. -------- 𑄘𑄳𑄅𑄧𑄣𑄬 𑄣𑄬𑄊 𑄚𑄳𑄃𑄧 𑄥𑄨𑄊𑄳𑄠𑄬𑅁 𑄊. 𑄟𑄭𑄪 𑄥𑄨𑄘𑄪𑄇𑄧𑄴𑄱------- 𑄘𑄨 𑄚𑄧𑄝𑄢𑄨𑄟𑄴𑅁 𑄋. 𑄉𑄧𑄟𑄴 𑄉𑄳𑄅𑄧𑄢𑄳𑄦𑄨 𑄚𑄧𑄝𑄢𑄨
𑄥𑄬𑄌𑄴𑄟𑄬𑄌𑄴 𑄖𑄖𑄳𑄦𑄴𑄪𑄚𑄴 𑄃𑄬𑄇𑄳𑄦𑄴𑄧𑄱-------𑄞𑄇𑄴 𑄘𑄨𑄿𑄧𑄱𑅁</p>
	
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄛𑄳𑄃𑄧𑄢𑄴 𑄌𑄚𑄴 𑄃𑄳𑄃 𑄎𑄟𑄙𑄧𑄚𑄴 𑄚𑄋𑄬 𑄘𑄨 𑄝𑄧𑄚𑄳𑄦𑄬 𑄇𑄬𑄢𑄬𑄖𑄴 𑄇𑄝 𑄥𑄧𑄢 𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄈. 𑄝𑄨𑄙𑄳𑄠𑄬𑄚𑄴 𑄥𑄣𑄧𑄖𑄴 𑄎𑄬𑄚𑄬𑄭𑄠𑄳𑄦𑄧 𑄎𑄟𑄙𑄧𑄚𑄬
𑄛𑄳𑄃𑄧𑄢𑄴𑄌𑄚𑄧𑄢𑄳𑄦𑄬 𑄚𑄨𑄖𑄳𑄅𑄴𑄧 𑄝𑄬𑄗𑄬𑄉𑄧𑄖𑄴 𑄜𑄬𑄣𑄬𑄘𑄧𑅁 𑄉. 𑄎𑄟𑄙𑄧𑄚𑄬 𑄝𑄧𑄢𑄴 𑄘𑄇𑄴𑄖𑄧𑄢𑄴 𑄦𑄳𑄆 𑄊𑄧𑄢𑄧 𑄦𑄝𑄣𑄴 𑄜𑄨𑄢𑄬𑄣𑄧𑅁 𑄊. 𑄎𑄬𑄢𑄬𑄙𑄨 𑄛𑄳𑄃𑄧𑄢𑄴𑄌𑄚𑄧𑄢𑄬 𑄎𑄟𑄙𑄧𑄚𑄧 𑄝𑄛𑄳𑄦𑄳𑄆𑄴𑄧𑄱𑄠𑄳𑄦𑄧 𑄇𑄳𑄅𑄧𑄌𑄴
𑄛𑄳𑄃 𑄙𑄳𑄅𑄧𑄣𑄳𑄠𑄴𑄧𑅁 𑄋. 𑄎𑄬𑄢𑄬𑄙𑄨 𑄖𑄢𑄳𑄦 𑄇𑄚𑄬 𑄇𑄚𑄬 𑄝𑄳𑄅𑄧 𑄘𑄳𑄠𑄬𑄘𑄨 𑄉𑄳𑄅𑄧𑄢𑄳𑄦𑄨 𑄝𑄧𑄚𑄳𑄦𑄧𑄖𑄳𑄦𑄴𑄪𑄚𑄴 𑄝𑄳𑄦𑄳𑄠𑄬𑄠𑄴𑄝𑄣 𑄦𑄧𑄦𑄳𑄣𑄇𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄥𑄧𑄟𑄌𑄳𑄦𑄳𑄠𑄬𑄴, 𑄃𑄧𑄟𑄧𑄇𑄧𑄘𑄧, 𑄢𑄇𑄳𑄅𑄧𑄴𑄿𑄨, 𑄝𑄨𑄙𑄳𑄠𑄬𑄚𑄴𑄊𑄧𑄢𑄴, 𑄘𑄪𑄊𑄬 𑄥𑄪𑄊𑄬, 𑄝𑄳𑄦𑄳𑄠𑄬𑄠𑄴𑄝𑄣𑅁</p>
        
<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄧𑄚𑄳𑄦𑄚𑄴= 𑄇𑄳𑄅𑄧𑄌𑄴 𑄛𑄛𑄳𑄦𑄨𑄠𑄬𑄚𑄴𑅁 𑄟𑄳𑄃𑄎𑄧𑄚𑄴= 𑄗𑄉𑄪𑄠𑄳𑄦𑄬𑅁 𑄥𑄳𑄃𑄧𑄢𑄧𑄖𑄴=𑄖𑄃𑄳𑄅𑄧𑄚𑄳𑄦𑄧𑄖𑄴𑅁 𑄇𑄳𑄅𑄧𑄌𑄴 𑄛𑄚𑄳𑄦𑄚𑄳𑄦𑄨= 𑄉𑄧𑄟𑄴 𑄛𑄚𑄳𑄦𑄚𑄨𑅁 𑄇𑄘𑄧𑄢𑄴=
𑄥𑄳𑄅𑄧𑄛𑄳𑄅𑄴𑄧𑄖𑄳𑄠𑄬𑄴𑅁 𑄢𑄇𑄳𑄅𑄧𑄴𑄿𑄨= 𑄘𑄬𑄊𑄥𑄪𑄚𑄧𑄱 𑄉𑄳𑄅𑄧𑄢𑄨𑄠𑄳𑄦𑄬𑅁 𑄦𑄝𑄣𑄴= 𑄃𑄧𑄝𑄧𑄌𑄴𑄗𑅁 𑄚𑄇𑄴𑄥𑄣𑄬 = 𑄝𑄧𑄢𑄴𑄝𑄖𑄴𑅁</p>

<h2>𑄚𑄨𑄘𑄨𑄇𑄧𑄙</h2>

<h3>𑄓𑄁𑄉𑄫 𑄇𑄬. 𑄌𑄨. 𑄌𑄇𑄴𑄟𑄳𑄦</h3>

<p>"𑄛𑄪𑄖𑄴 𑄖𑄭𑄪 𑄖𑄧 𑄝𑄝𑄧𑄢𑄴 𑄦𑄪𑄊𑄪𑄟𑄴 𑄟𑄚𑄨𑄚𑄳𑄠𑄬𑄠𑄴 𑄌𑄳𑄅𑄧𑄣𑄨𑄌𑄴𑅁 𑄖𑄧 𑄟𑄢𑄴 𑄚𑄨𑄘𑄨 𑄥𑄪𑄙𑄧𑄱𑄟𑄴 𑄚𑄧 𑄥𑄢𑄨𑄌𑄴𑅁 𑄥𑄳𑄠𑄬𑄚𑄨 𑄦𑄧𑄣𑄧 𑄖𑄧 𑄟𑄙𑄢𑄴 𑄢𑄌𑄴𑄑𑄪𑄇𑄴𑅁 𑄛𑄪𑄖𑄴, 𑄎𑄪𑄚𑄨 𑄛𑄝𑄨𑄉𑄪𑄚𑄳𑄠𑄬
𑄖𑄧𑄢𑄳𑄦𑄬 𑄃𑄪𑄌𑄧𑄴𑄱𑄚𑄨 𑄘𑄬𑄊𑄚𑄴,𑄖𑄭𑄪 𑄟𑄧𑄚𑄴 𑄚𑄧𑄘𑄨𑄌𑄴𑅁 𑄖𑄢𑄳𑄦 𑄎𑄪𑄚𑄨 𑄇𑄧𑄚𑄴,--"𑄃𑄟𑄳𑄦𑄣𑄧𑄊𑄬 𑄃𑄭 𑄃𑄟𑄳𑄦𑄨 𑄘𑄉𑄬𑄖𑄴 𑄉𑄳𑄅𑄧𑄢𑄨𑄠𑄳𑄆 𑄉𑄪𑄝𑄧𑄚𑄬 𑄣𑄪𑄖𑄴 𑄉𑄳𑄅𑄧𑄢𑄳𑄦𑄨 𑄖𑄢𑄳𑄃𑄢𑄴 𑄃𑄬𑄇𑄴𑄖𑄣𑄴 𑄑𑄬𑄋
𑄛𑄳𑄆𑄏𑄳𑄠𑄬 𑄃𑄳𑄃 𑄙𑄧𑄚𑄴𑄥𑄧𑄟𑄴𑄝𑄪𑄖𑄳𑄦𑄴𑄚𑄨 𑄇𑄢𑄳𑄦𑄨 𑄣𑄳𑄆𑅁 𑄣𑄪𑄘𑄧𑄱𑄟𑄣𑄬 𑄊𑄧𑄢𑄴 𑄞𑄳𑄅𑄧𑄢𑄬𑄝𑄧𑄁"𑅁 𑄛𑄪𑄖𑄴---𑄖𑄢𑄳𑄃𑄢𑄴 𑄃𑄬𑄙𑄳𑄅𑄧𑄇𑄳𑄦𑄳𑄠𑄬𑄴 𑄇𑄧𑄙𑄖𑄴 𑄖𑄭𑄪 𑄇𑄚𑄴 𑄚𑄧𑄘𑄨𑄌𑄴𑅁 𑄖𑄢𑄳𑄦𑄢𑄴 𑄎𑄧𑄙𑄖𑄳𑄦𑄴𑄪𑄚𑄴 𑄖𑄭𑄪
𑄜𑄢𑄧𑄇𑄴 𑄗𑄬𑄌𑄴𑅁 𑄇𑄢𑄧𑄚𑄴 𑄖𑄢𑄳𑄦𑄢𑄴 𑄗𑄬𑄋𑄚𑄨 𑄛𑄝𑄧𑄢𑄴 𑄟𑄳𑄅𑄧𑄇𑄳𑄠𑄬𑄴 𑄘𑄪𑄟𑄪𑄢𑄳𑄠𑄬𑅁 𑄖𑄢𑄳𑄦 𑄈𑄪𑄚𑄧𑄱𑄈𑄪𑄚𑄨 𑄉𑄳𑄅𑄧𑄢𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄙𑄝 𑄝𑄬𑄢𑄚𑄴𑅁 𑄥𑄧𑄟𑄴𑄝𑄪𑄖𑄴 𑄎𑄬 𑄣𑄪𑄛𑄴 𑄉𑄧𑄢𑄬 𑄖𑄢𑄴 𑄏𑄘𑄨
𑄟𑄧𑄢𑄧𑄚𑄴 𑄦𑄳𑄆𑄧"𑅁 𑄖𑄪𑄟𑄳𑄦𑄨 𑄦𑄬𑄙𑄧𑄇𑄳𑄦𑄴𑄧𑄚𑄴 𑄎𑄬 𑄚𑄨𑄘𑄨𑄇𑄧𑄙𑄚𑄨 𑄥𑄪𑄚𑄨𑄣𑄳𑄠𑄬 𑄃𑄳𑄠𑄬𑄚𑄳𑄦𑄨 𑄟𑄧𑄇𑄧𑄙 𑄚𑄳𑄄𑄧, 𑄃𑄳𑄠𑄬𑄚𑄳𑄦𑄨 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄢𑄴 𑄟𑄧𑄦𑄢𑄎 𑄥𑄧𑄣𑄳𑄅𑄧𑄟𑄧𑄚𑄧𑄢𑄴𑅁 𑄢𑄎 𑄥𑄧𑄣𑄳𑄅𑄧𑄟𑄧𑄚𑄬 𑄖
𑄛𑄧𑄴𑄎𑄉𑄪𑄚𑄧𑄱𑄢𑄳𑄦𑄬 𑄃𑄬 𑄚𑄨𑄘𑄨𑄇𑄧𑄙𑄊𑄚𑄨 𑄇𑄳𑄅𑄳𑄃𑄧𑄠𑄳𑄦𑄬𑅁 𑄖𑄬 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄖𑄴 𑄣𑄳𑄃 𑄘𑄨𑄉𑄬𑄣𑄳𑄠𑄬𑄴 𑄺𑄶 𑄝𑄧𑄏𑄧𑄢𑄴 𑄥𑄧𑄁 𑄢𑄎𑄧𑄖𑄴𑄧 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁 𑄖𑄢𑄴 𑄥 𑄥𑄊𑄳𑄅𑄧𑄌𑄳𑄦𑄳𑄠𑄬𑄴 𑄚𑄨𑄘𑄨 𑄇𑄧𑄙𑄖𑄳𑄦𑄴𑄪𑄚𑄴
𑄝𑄚𑄳𑄦 𑄇𑄧𑄠𑄬𑄇𑄳𑄦𑄴𑄚𑄴 𑄃𑄨𑄠𑄳𑄦𑄧𑄖𑄴 𑄖𑄧𑄟𑄢𑄳𑄦𑄬 𑄇𑄳𑄅𑄧𑄦𑄳𑄣𑄪𑄋𑄴𑅁 𑄖𑄬 𑄛𑄨𑄖𑄨𑄴𑄟𑄳𑄦𑄨𑄖𑄴 𑄝𑄳𑄃𑄬𑄇𑄴 𑄢𑄎𑄉𑄪𑄚𑄧𑄱𑄖𑄳𑄦𑄴𑄪𑄚𑄴 𑄝𑄬𑄌𑄴 𑄉𑄧𑄟𑄴 𑄢𑄎 𑄃𑄬𑄦𑄳𑄣𑄧𑅁 𑄙𑄧𑄚𑄬 𑄎𑄧𑄚𑄬 𑄉𑄳𑄠𑄬𑄚𑄬 𑄝𑄪𑄖𑄴𑄘𑄨𑄠𑄬 𑄟𑄚𑄬 𑄥𑄧𑄚𑄴𑄟𑄳𑄦𑄚𑄬
𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴 𑄖𑄢𑄴 𑄇𑄧𑄚𑄳𑄦𑄧 𑄦𑄬𑄏𑄣𑄴 𑄘𑄨𑄝𑄳𑄠𑄬𑄢𑄴 𑄚𑄬𑄭𑅁 𑄖𑄢𑄴 𑄃𑄧𑄖𑄣𑄬𑄠𑄬 𑄉𑄳𑄠𑄬𑄚𑄴𑄚𑄳𑄦𑄳𑄆 𑄝𑄨𑄎𑄳𑄠𑄬𑄢𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄃𑄬𑄇𑄳𑄦𑄴𑄚𑄴 𑄇𑄦𑄨𑄚𑄨 𑄖𑄳𑄅𑄧𑄟𑄳𑄦𑄢𑄳𑄦𑄬 𑄇𑄳𑄆 𑄘𑄧𑄱𑄋𑄴,𑄟𑄧𑄚𑄴 𑄘𑄨
𑄥𑄪𑄚𑄧𑄱-----𑅁</p>

<p>𑄃𑄬𑄇𑄴𑄙𑄨𑄚𑄴 𑄘𑄨𑄞𑄳𑄠𑄬 𑄟𑄨𑄣𑄳𑄠𑄬 𑄢𑄌𑄴𑄥𑄧𑄞𑄖𑄴 𑄦𑄏𑄨𑄣𑄴 𑄦𑄧𑄣𑄇𑄳𑄆𑄴𑅁 𑄃𑄬𑄇𑄳𑄦𑄴𑄧𑄱 𑄟𑄨𑄣𑄬𑄭 𑄢𑄎𑄢𑄳𑄦𑄬 𑄥𑄣𑄟𑄴 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄇𑄧𑄦𑄳𑄣𑄧----"𑄢𑄎𑄝𑄝𑄪! 𑄃𑄟𑄳𑄦𑄨 𑄃𑄬 𑄘𑄨𑄎𑄧𑄚𑄴 𑄃𑄬𑄇𑄳𑄦𑄴𑄚𑄴
𑄊𑄧𑄢𑄧𑄖𑄴 𑄗𑄬𑄭, 𑄟𑄭𑄪 𑄃𑄳𑄆𑄬 𑄛𑄳𑄅𑄧 𑄞𑄧𑄱 𑄜𑄪𑄘𑄧𑄱𑄚𑄢𑄴 𑄖𑄨𑄚𑄴 𑄙𑄨𑄚𑄴 𑄎𑄬𑄢𑄬 𑄟𑄧 𑄥𑄧𑄟𑄌𑄳𑄦𑄳𑄠𑄬𑄴 𑄃𑄳𑄆𑄬 𑄟𑄨𑄣𑄳𑄠𑄬𑄞𑄧𑄱𑄠𑄴 𑄃𑄬𑄇𑄳𑄦𑄴𑄧𑄱 𑄛𑄳𑄅𑄧 𑄜𑄪𑄘𑄬𑄠𑄬𑅁 𑄉𑄬𑄣𑄬𑄴 𑄢𑄬𑄘𑄳𑄅𑄧𑄖𑄴 𑄛𑄨𑄙𑄨𑄖𑄴 𑄖𑄧𑄣𑄬 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄖
𑄛𑄳𑄅𑄧 𑄞𑄧𑄱 𑄟𑄢𑄳𑄆𑄬 𑄜𑄬𑄣𑄳𑄠𑄬𑄴𑅁 𑄢𑄬𑄘𑄳𑄅𑄧𑄖𑄴 𑄟𑄧 𑄛𑄳𑄅𑄧 𑄞𑄧𑄱𑄢𑄳𑄦𑄬 𑄘𑄪𑄖𑄴 𑄈𑄝𑄚𑄢𑄴 𑄎𑄬𑄢𑄬 𑄎𑄧𑄇𑄳𑄦𑄬𑄴 𑄉𑄳𑄅𑄧𑄞𑄨𑄚𑄴 𑄉𑄳𑄅𑄧𑄢𑄨 𑄊𑄪𑄟𑄴 𑄎𑄬𑄠𑄳𑄅𑄧𑄋𑄴,𑄥𑄧𑄇𑄳𑄦𑄬𑄴𑄚𑄬 𑄖𑄢𑄴 𑄟𑄧𑄢 𑄛𑄳𑄅𑄧 𑄞𑄧𑄱 𑄟𑄧 𑄝𑄪𑄉𑄪𑄖𑄴 𑄗𑄳𑄆
𑄘𑄨𑄚𑄳𑄆𑄬 𑄟𑄧 𑄛𑄳𑄅𑄧 𑄞𑄧𑄱 𑄖𑄬 𑄖𑄣𑄧𑄊𑄬 𑄗𑄳𑄅𑄧𑄠𑄬𑄊𑄳𑄆𑅁 𑄢𑄎𑄝𑄝𑄪! 𑄖𑄧𑄦𑄨𑄙𑄪 𑄟𑄧𑄢𑄴 𑄃𑄬𑄇𑄳𑄦𑄴𑄚𑄴 𑄇𑄳𑄅𑄧𑄏𑄳𑄅𑄧𑄣𑄨 --- 𑄟𑄧𑄢𑄴 𑄃𑄳𑄆𑄬 𑄛𑄳𑄅𑄧 𑄞𑄧𑄱 𑄛𑄬𑄙𑄪𑄋𑄴 𑄌𑄳𑄃𑄁𑅁 𑄟𑄨𑄣𑄳𑄠𑄬𑄞𑄧𑄱𑄢𑄴 𑄝𑄬𑄇𑄴
𑄇𑄧𑄙𑄚𑄳𑄦𑄨 𑄥𑄪𑄚𑄨𑄚𑄳𑄠𑄬𑄠𑄴 𑄎𑄪𑄘𑄧𑄱 𑄟𑄨𑄣𑄳𑄠𑄬𑄞𑄧𑄱𑄠𑄴 𑄢𑄎𑄢𑄳𑄦𑄬 𑄥𑄣𑄟𑄴 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄇𑄧𑄦𑄳𑄣𑄧 ---𑄢𑄎𑄝𑄝𑄪, 𑄖𑄬 𑄇𑄧𑄣𑄧𑄙𑄬 𑄇𑄧𑄙𑄚𑄨 𑄝𑄬𑄇𑄴𑄇𑄚𑄳𑄦𑄨 𑄟𑄨𑄏𑄳𑄠𑄬 𑄇𑄧𑄙𑅁 𑄃𑄨𑄞𑄳𑄠𑄬 𑄟𑄧
𑄛𑄳𑄅𑄧,𑄟𑄧𑄛𑄳𑄅𑄧𑄞𑄧𑄱 𑄖𑄢𑄳𑄦𑄬 𑄘𑄨 𑄚𑄧 𑄘𑄨𑄌𑄴𑅁 𑄘𑄧𑄱 𑄎𑄧𑄚𑄧𑄢𑄴 𑄇𑄧𑄙 𑄥𑄪𑄚𑄨𑄚𑄳𑄆𑄬 𑄢𑄎𑄭 𑄇𑄧𑄿𑄧 "𑄎𑄧𑄣𑄴𑄘𑄢𑄴! 𑄖𑄧 𑄇𑄨𑄢𑄨𑄌𑄴𑄌𑄚𑄴𑄙𑄳𑄆 𑄉𑄪𑄢𑄧𑄱𑄞𑄧𑄱𑄢𑄳𑄦𑄬 𑄥𑄧𑄁 𑄌𑄨𑄣𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄘𑄨𑄞𑄳𑄠𑄬 𑄟𑄨𑄣𑄳𑄠𑄬𑄢𑄳𑄦𑄬
𑄥𑄧𑄁 𑄥𑄧𑄁 𑄞𑄇𑄴 𑄉𑄳𑄅𑄧𑄢𑄳𑄦𑄨𑄘𑄬𑅁 "</p>

<p>𑄢𑄎𑄢𑄴 𑄦𑄪𑄉𑄪𑄟𑄳𑄦𑄚𑄴 𑄥𑄪𑄚𑄨𑄚𑄬𑄭 𑄛𑄧𑄖𑄳𑄦𑄴𑄧𑄟𑄴 𑄃𑄝𑄨𑄖𑄨𑄴 𑄛𑄳𑄅𑄧𑄌𑄳𑄦𑄳𑄠𑄬𑄴𑄘𑄬 𑄟𑄨𑄣𑄳𑄠𑄬𑄞𑄧𑄱𑄠𑄴 𑄈𑄪𑄎𑄨 𑄦𑄳𑄆𑄚𑄬𑄭 𑄇𑄧𑄿𑄧 --- " 𑄟𑄧𑄦𑄢𑄎𑄧𑄢𑄴 𑄎𑄳𑄆𑄧𑄦𑄳𑄅𑄧𑄇𑄴 " 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄟𑄨𑄣𑄬𑄭 𑄇𑄚𑄨𑄇𑄚𑄨
𑄢𑄎𑄢𑄳𑄦𑄬 𑄗𑄬𑄋𑄧𑄖𑄴 𑄙𑄳𑄅𑄧𑄢𑄨 𑄥𑄣𑄟𑄴 𑄉𑄳𑄅𑄧𑄢𑄳𑄦𑄨 𑄇𑄧𑄿𑄧---" 𑄃𑄳𑄅𑄧 𑄟𑄧𑄦𑄢𑄌𑄴, 𑄛𑄳𑄅𑄧𑄞𑄧𑄱 𑄟𑄳𑄅𑄧𑄢𑄬𑄭 𑄜𑄬𑄣𑄬𑄭 𑄚𑄧𑄘𑄨𑄌𑄴𑅁 𑄦𑄧𑄝𑄧, 𑄃𑄬 𑄛𑄳𑄅𑄧𑄞𑄧𑄱 𑄖𑄢𑄳𑄦𑄬 𑄘𑄨𑄘𑄬𑅁" 𑄥𑄧𑄣𑄳𑄅𑄧𑄟𑄧𑄚𑄴 𑄢𑄎
𑄛𑄳𑄅𑄧𑄞𑄧𑄱 𑄟𑄢𑄬𑄭 𑄜𑄬𑄣𑄬𑄭 𑄚𑄧𑄘𑄨𑄝𑄳𑄠𑄬𑄢𑄴 𑄇𑄳𑄅𑄧𑄎𑄳𑄅𑄧𑄿𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑄙𑄬 𑄟𑄨𑄣𑄳𑄠𑄬𑄞𑄧𑄱𑄢𑄳𑄦𑄬 𑄖 𑄛𑄳𑄅𑄧𑄞𑄧𑄱 𑄚𑄨𑄝𑄬𑄖𑄳𑄠𑄬𑄴𑄠𑄴 𑄦𑄪𑄉𑄪𑄟𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑅁 𑄖 𑄛𑄳𑄅𑄧𑄞𑄧𑄱 𑄖𑄬 𑄜𑄬𑄢𑄧𑄖𑄴 𑄛𑄬𑄚𑄳𑄦𑄬𑄭 𑄢𑄎𑄢𑄳𑄦𑄬 𑄝𑄃𑄨𑄚𑄳𑄦𑄨
𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄛𑄳𑄅𑄧𑄞𑄧𑄱𑄢𑄴 𑄃𑄏𑄧𑄣𑄴 𑄟𑄞𑄧𑄱𑄠𑄴 𑄖 𑄛𑄳𑄅𑄧𑄞𑄧𑄱 𑄇𑄨𑄢𑄴𑄝𑄳𑄠𑄬 𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄖𑄢𑄴 𑄊𑄧𑄢𑄧𑄖𑄴 𑄖𑄬 𑄉𑄬𑄿𑄧𑅁 𑄃𑄳𑄃 𑄛𑄳𑄅𑄧𑄿𑄨𑄟𑄴 𑄃𑄝𑄨𑄖𑄨𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑄙𑄬 𑄟𑄨𑄣𑄳𑄠𑄬𑄞𑄧𑄱𑄢𑄳𑄦𑄬 𑄘𑄪𑄏𑄧𑄱
𑄟𑄳𑄅𑄧𑄎𑄨𑄟𑄴 𑄥𑄌𑄴𑄗𑄨 𑄘𑄨𑄿𑄧𑄱 𑄉𑄧𑄣𑄴𑄛𑄧𑄞𑄧𑄱 𑄥𑄪𑄚𑄨𑄚𑄳𑄆𑄬 𑄖𑄧𑄟𑄳𑄦𑄢𑄴 𑄦𑄧𑄣𑄬 𑄢𑄎 𑄥𑄧𑄣𑄧𑄟𑄧𑄚𑄧 𑄛𑄳𑄆𑄘𑄳𑄠𑄬𑄚𑄳𑄦𑄬 𑄃𑄢𑄳𑄦𑄧 𑄚𑄚 𑄉𑄧𑄣𑄴𑄛𑄧 𑄈𑄧𑄝𑄧𑄢𑄴 𑄛𑄬𑄞𑄢𑄴 𑄦𑄃𑄳𑄅𑄧𑄌𑄴 𑄦𑄳𑄆 𑄛𑄢𑄬𑅁 𑄃𑄬 𑄢𑄎
𑄥𑄧𑄣𑄳𑄅𑄧𑄟𑄧𑄚𑄴 𑄦𑄧𑄣𑄧𑄘𑄬, 𑄢𑄎 𑄘𑄠𑄪𑄘𑄧𑄱𑄢𑄴 𑄛𑄳𑄅𑄧𑅁 𑄖𑄢𑄴 𑄟 𑄢𑄚𑄨 𑄝𑄧𑄖𑄴𑄥𑄬𑄝𑅁 𑄖 𑄝𑄝𑄧𑄢𑄴 𑄎𑄬𑄢𑄬 𑄖𑄬 𑄢𑄌𑄴 𑄥𑄨𑄐𑄳𑄠𑄬𑄴𑄥𑄧𑄚𑄧𑄖𑄴 𑄝𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁 '𑄥𑄧𑄣𑄧𑄟𑄧𑄚𑄴 𑄚𑄟' 𑄝𑄳𑄅𑄳𑄃𑄧𑄠𑄴𑄞𑄧𑄱𑄖𑄴
𑄖𑄢𑄴 𑄉𑄧𑄘 𑄉𑄧𑄣𑄴𑄛𑄧 𑄖𑄪𑄟𑄳𑄦𑄨 𑄈𑄧𑄝𑄧𑄢𑄴 𑄛𑄬𑄞𑅁 𑄖𑄪𑄟𑄳𑄦𑄨 𑄓𑄋𑄳𑄦𑄧𑄢𑄴 𑄦𑄳𑄅𑄧𑄚𑄳𑄆𑄬 𑄉𑄳𑄃𑄨𑄴𑄇𑄴,𑄦𑄨𑄝𑄳𑄢𑄪, 𑄣𑄬𑄗𑄨𑄚𑄴 𑄃𑄨𑄁𑄢𑄬𑄎𑄨 𑄥𑄦𑄨𑄖𑄳𑄠𑄧𑄴 𑄛𑄳𑄅𑄧𑄢𑄨𑄦𑄳𑄣𑄬 𑄖 𑄛𑄳𑄆𑄘𑄳𑄠𑄬𑄚𑄳𑄦𑄬 𑄃𑄢𑄳𑄦𑄧 𑄥𑄳𑄆𑄧 𑄥𑄉𑄳𑄅𑄧𑄌𑄳𑄠𑄬𑄴
𑄈𑄧𑄝𑄧𑄢𑄴 𑄛𑄬𑄞𑅁 𑄥𑄧𑄣𑄧𑄟𑄧𑄚𑄴 𑄢𑄎𑄢𑄴 𑄃𑄧𑄊𑄘𑄧 𑄉𑄳𑄠𑄬𑄚𑄧𑄢𑄴 𑄌𑄨𑄚𑄴𑄛𑄧𑄢𑄴𑄥𑄧𑄚𑄴 𑄛𑄬𑄚𑄳𑄆𑄬 𑄇𑄧𑄚𑄳𑄦𑄧 𑄎𑄧𑄚𑄧𑄢𑄳𑄦𑄬 𑄉𑄳𑄠𑄬𑄚𑄨 𑄦𑄨𑄏𑄬𑄝𑄬 𑄝𑄃𑄨𑄚𑄳𑄦𑄨 𑄉𑄧𑄖𑄳𑄦𑄬𑄴 𑄘𑄊𑄧 𑄇𑄧𑄙 𑄣𑄢𑄴𑄌𑄢𑄴 𑄦𑄳𑄅𑄧𑄠𑄬𑄘𑄬 -- "𑄳𑄦𑄛
𑄜𑄎 𑄇𑄎 𑄙𑄜𑄎𑄛 𑄇𑄎 𑄁𑄖𑄦𑄳𑄣𑄖𑄊𑄖𑄠."</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄃𑄟𑄳𑄦𑄢𑄴 𑄇𑄢𑄴 𑄚𑄨𑄘𑄨𑄇𑄧𑄙 𑄥𑄪𑄚𑄧𑄱𑄚 𑄣𑄇𑄴? 𑄈. 𑄃𑄟𑄳𑄦𑄢𑄴 𑄇𑄢𑄴 𑄚𑄨𑄘𑄨 𑄥𑄪𑄘𑄧𑄱𑄟𑄴 𑄥𑄪𑄚𑄧𑄱𑄚 𑄣𑄇𑄴 𑄚𑄳𑄃𑄧𑄠𑄴? 𑄉.
𑄇𑄧𑄚𑄴 𑄚𑄨𑄘𑄨𑄇𑄧𑄙𑄊𑄚𑄨 𑄃𑄟𑄳𑄦 𑄟𑄙𑄖𑄴 𑄢𑄌𑄴 𑄑𑄪𑄉𑄧𑄱 𑄥𑄚𑄴? 𑄊. 𑄇𑄢𑄴 𑄃𑄪𑄖𑄴𑄌𑄧𑄱𑄚𑄨 𑄃𑄟𑄳𑄦𑄢𑄴 𑄙𑄧𑄢𑄚𑄳𑄦 𑄣𑄇𑄴 𑄚𑄳𑄃𑄧𑄠𑄴? 𑄋. 𑄇𑄬𑄎𑄚𑄳𑄦𑄳𑄠𑄬𑄴 𑄙𑄧𑄚𑄴 𑄛𑄬𑄙𑄧 𑄉𑄬𑄬𑄿 𑄏𑄘𑄨 𑄟𑄧𑄢𑄧𑄚𑄴 𑄦𑄳𑄆𑄧
? 𑄌. 𑄛𑄝𑄨𑄉𑄪𑄚𑄳𑄦𑄧𑄱𑄢𑄴 𑄗𑄬𑄋𑄚𑄨 𑄇𑄟𑄳𑄅𑄧𑄇𑄳𑄦𑄳𑄠𑄬𑄴 𑄘𑄪𑄟𑄪𑄢𑄳𑄠𑄬? 𑄍. 𑄛𑄧𑄢𑄴𑄟 𑄟𑄨𑄣𑄳𑄠𑄬𑄉𑄪𑄚𑄳𑄦𑄧𑄱𑄢𑄴 𑄝𑄨𑄎𑄬𑄢𑄳𑄦𑄚𑄴 𑄖𑄧𑄢𑄴𑄟𑄧𑄘𑄬 𑄗𑄨𑄇𑄴 𑄦𑄳𑄅𑄧𑄠𑄬 𑄚𑄬 𑄚𑄳𑄃𑄧 𑄦𑄳𑄆𑄧?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄖𑄴 𑄖𑄭𑄪 𑄖𑄧 𑄝𑄝𑄧𑄢𑄴 ----- 𑄟𑄚𑄨𑄚𑄳𑄠𑄬𑄠𑄴 𑄌𑄳𑄅𑄧𑄣𑄨𑄌𑄴𑅁 𑄈. 𑄖𑄢𑄳𑄦 ----- 𑄉𑄳𑄅𑄧𑄢𑄨𑄝𑄳𑄠𑄬𑄖𑄳𑄦𑄳𑄠𑄬𑄴𑄠𑄴 𑄙𑄝
𑄝𑄬𑄢𑄚𑄴𑅁 𑄉. 𑄟𑄨𑄣𑄳𑄠𑄬𑄞𑄧𑄱𑄢𑄳𑄦𑄬 𑄘𑄪𑄏𑄧𑄱 𑄟𑄳𑄅𑄧𑄎𑄨𑄟𑄴------𑅁 𑄊. ----- 𑄘𑄪𑄏𑄧𑄱 𑄟𑄳𑄅𑄧𑄎𑄨𑄟𑄴 𑄥𑄌𑄴𑄗𑄨 𑄘𑄨𑄿𑄧𑄱𑅁 𑄋. 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄢𑄴 𑄟𑄧𑄦𑄢𑄎 ------
𑅁</p>
	
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄝𑄝𑄧𑄢𑄴 𑄦𑄪𑄊𑄪𑄟𑄴 𑄟𑄚𑄨𑄚𑄳𑄠𑄬𑄠𑄴 𑄌𑄧𑄣𑄚 𑄘𑄧𑄢𑄴𑄉𑄢𑄴𑅁 𑄈. 𑄃𑄨𑄌𑄴𑄢𑄠𑄬𑄣𑄴 𑄘𑄬𑄏𑄧𑄖𑄴 𑄟𑄧𑄦𑄢𑄎 𑄇𑄪𑄣𑄧𑄱𑄟𑄧𑄚𑄴 𑄃𑄬𑄦𑄳𑄣𑄧𑅁 𑄉. 𑄃𑄬𑄇𑄴𑄙𑄨𑄚𑄴 𑄘𑄨𑄞𑄳𑄠𑄬
𑄟𑄨𑄣𑄳𑄠𑄬 𑄥𑄧𑄣𑄧𑄟𑄧𑄚𑄧 𑄢𑄌𑄴𑄥𑄧𑄞𑄖𑄴 𑄦𑄏𑄨𑄣𑄴 𑄦𑄧𑄣𑄇𑄳𑄆𑄴𑅁 𑄊. 𑄢𑄎 𑄥𑄧𑄣𑄳𑄅𑄧𑄟𑄧𑄚𑄴 𑄦𑄧𑄣𑄧𑄘𑄬 𑄢𑄎 𑄘𑄠𑄪𑄘𑄧𑄱𑄢𑄴 𑄛𑄳𑄅𑄧𑅁 𑄋. 𑄢𑄎 𑄥𑄧𑄣𑄳𑄅𑄧𑄟𑄧𑄚𑄧𑄢𑄴 𑄟 𑄚𑄋𑄴 𑄃𑄬𑄦𑄳𑄣𑄧 𑄢𑄚𑄩 𑄣𑄧𑄖𑄴𑄥𑄬𑄝
𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄢𑄌𑄴𑄑𑄪𑄇𑄴, 𑄎𑄧𑄙𑄖𑄳𑄦𑄴𑄪𑄚𑄴, 𑄝𑄪𑄉𑄪𑄖𑄴, 𑄣𑄢𑄴𑄌𑄢𑄴, 𑄛𑄳𑄆𑄘𑄳𑄠𑄬𑄚𑄳𑄦𑄬𑅁</p>
	
<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄚𑄨𑄘𑄨𑄇𑄧𑄙 = 𑄥𑄨𑄊𑄳𑄅𑄧𑄚𑄳𑄠𑄬𑄴 𑄇𑄧𑄙𑅁 𑄢𑄌𑄴𑄖𑄪𑄇𑄴 = 𑄢𑄎𑄢𑄴 𑄖𑄳𑄅𑄧𑄇𑄳𑄠𑄬𑄴𑅁 𑄃𑄪𑄌𑄧𑄴𑄱𑄚𑄨 = 𑄉𑄁𑄧 𑄖𑄪𑄦𑄳𑄣𑄨𑄘𑄬𑄚𑅁 𑄃𑄝𑄨𑄖𑄨𑄴 = 𑄚𑄣𑄨𑄌𑄴𑅁 𑄣𑄪𑄘𑄧𑄱𑄟𑄣𑄴 =
𑄓𑄉𑄬𑄘𑄨𑄟𑄣𑄴𑅁 𑄃𑄬𑄏𑄣𑄴 = 𑄃𑄪𑄘𑄦𑄧𑄢𑄧𑄚𑄴𑅁 𑄇𑄨𑄢𑄴𑄝𑄳𑄠𑄬 = 𑄟𑄬𑄠𑄬𑅁 𑄇𑄨𑄢𑄨𑄌𑄴 = 𑄙𑄟𑅁 𑄟𑄧𑄦𑄢𑄎 = 𑄓𑄋𑄳𑄦𑄧𑄢𑄴 𑄢𑄎𑅁 𑄥𑄪𑄘𑄧𑄱𑄟𑄴 = 𑄚𑄨𑄠𑄳𑄅𑄧𑄟𑄴𑄚𑄨𑄘𑄨𑅁 𑄎𑄧𑄣𑄴𑄘𑄢𑄴 =
𑄝𑄳𑄅𑄧𑄣𑄨𑄘𑄨𑄠𑄬𑅁</p>

<h2>𑄝𑄨𑄢𑄴 𑄥𑄬𑄚𑄛𑄳𑄅𑄧𑄖𑄨 𑄢𑄙𑄟𑄳𑄃𑄧𑄚𑄴</h2>

<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴𑅁 𑄈𑄣𑄨𑄇𑄴 𑄥𑄬𑄇𑄳𑄦𑄬𑄴 𑄘𑄨𑄚𑄧𑄱𑄖𑄴 𑄥𑄝 𑄛𑄪𑄙𑄨 𑄚𑄧 𑄗𑄚𑄭 𑄥𑄬 𑄘𑄨𑄚𑄧𑄱𑄢𑄴 𑄟𑄚𑄪𑄪𑄌𑄳𑄦𑄴𑄪𑄚𑄬 𑄝𑄨𑄎𑄳𑄅𑄧𑄇𑄴 𑄖𑄚𑄨 𑄖𑄪𑄿𑄨
𑄙𑄳𑄅𑄧𑄢𑄨 𑄢𑄉𑄬𑄞𑄢𑄴 𑄎𑄪 𑄚𑄳𑄃𑄧𑄛𑄳𑄃𑄚𑄴𑅁 𑄥𑄬𑄚𑄬 𑄦𑄨𑄇𑄨𑄴𑄚𑄳𑄦𑄳𑄠𑄬 𑄥𑄬𑄭 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴 𑄇𑄪𑄙𑄪 𑄃𑄳𑄃 𑄇𑄪𑄚𑄴𑄙𑄨 𑄃𑄟𑄳𑄦𑄨 𑄇𑄨𑄠𑄳𑄅𑄧𑄠𑄴 𑄉𑄧𑄟𑄬 𑄖𑄧𑄖𑄴𑄧 𑄖𑄣𑄝𑄨 𑄉𑄳𑄅𑄧𑄢𑄨𑄚𑄬𑄭𑄠𑄳𑄅𑄧 𑄃𑄪𑄙𑄨𑄌𑄴 𑄚𑄧 𑄛𑄳𑄃𑄬𑄠𑄴𑅁
𑄟𑄖𑄴𑄧𑄢𑄴 𑄥𑄬𑄭 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄧𑄢𑄴 𑄇𑄧𑄙 𑄝𑄨𑄎𑄳𑄅𑄧𑄉𑄧𑄖𑄴 𑄥𑄧𑄛𑄴𑄪𑄢𑄧𑄱 𑄉𑄳𑄅𑄧𑄢𑄳𑄦𑄨 𑄚𑄧 𑄗𑄬𑄣𑄬𑄠𑄳𑄅𑄧 𑄃𑄟𑄳𑄦𑄨 𑄇𑄨𑄏𑄪 𑄇𑄏𑄪 𑄃𑄪𑄘𑄧𑄱 𑄛𑄳𑄃𑄬𑄭 𑄌𑄋𑄴𑄟𑄳𑄦𑄢𑄴 𑄉𑄳𑄆𑄬𑄋𑄴𑄈𑄪𑄣𑄨 𑄊𑄪𑄚𑄧𑄖𑄳𑄦𑄴𑄪𑄚𑄴𑅁 𑄇𑄧𑄙𑄧𑄉𑄬𑄦𑄳𑄣𑄬
𑄉𑄳𑄆𑄬𑄋𑄴𑄈𑄪𑄣𑄨𑄊𑄪𑄚𑄴 𑄦𑄧𑄣𑄇𑄴 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄝𑄨𑄎𑄧𑄱𑄇𑄴 𑄃𑄳𑄃 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 (𑄥𑄈𑄨𑄖𑄳𑄠𑄴𑄧𑄢𑄴) 𑄢𑄇𑄳𑄅𑄴𑄧𑄦𑄳𑄣𑄨𑅁 𑄇𑄨𑄖𑄳𑄦𑄳𑄠𑄬𑄴𑄠𑄴 𑄖𑄢𑄳𑄃𑄭 𑄥𑄬𑄭 𑄉𑄳𑄆𑄬𑄋𑄴𑄈𑄪𑄣𑄨 𑄉𑄨𑄘𑄧𑄱𑄢𑄴 𑄃𑄣𑄳𑄠𑄬𑄴𑄉𑄬 𑄌𑄋𑄴𑄟𑄳𑄦
𑄇𑄧𑄙𑄢𑄴 𑄛𑄪𑄢𑄧𑄱𑄚𑄨 𑄟𑄖𑄴, 𑄉𑄨𑄘𑄧𑄱𑄢𑄴 𑄇𑄬𑄣, 𑄝𑄨𑄎𑄳𑄅𑄧𑄉𑄧𑄢𑄴 𑄛𑄿 𑄙𑄳𑄅𑄧𑄢𑄨 𑄢𑄊𑄬𑄠𑄳𑄅𑄧𑄚𑄴𑅁 𑄖𑄪𑄟𑄳𑄦𑄨 𑄈𑄧𑄝𑄧𑄢𑄴 𑄛𑄳𑄃𑄧 𑄟𑄳𑄃𑄧𑄱𑄠𑄴 𑄟𑄳𑄃𑄧𑄱𑄠𑄴 𑄥𑄪𑄚𑄨 𑄛𑄳𑄃𑄭----- 𑄃𑄘𑄨𑄥𑄳𑄢𑄨𑄪𑄌𑄴𑄖𑄨 𑄛𑄿, 𑄣𑄳𑄅𑄧𑄇𑄳𑄦𑄨𑄴
𑄛𑄿, 𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿 𑄃𑄳𑄃 𑄌𑄘𑄨𑄉𑄁 𑄥𑄢 𑄛𑄿𑅁 𑄇𑄨𑄚𑄴𑄘𑄪 𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿𑄞𑄧𑄱𑄢𑄳𑄦𑄬 𑄃𑄢𑄳𑄦𑄧 𑄚𑄚 𑄙𑄬𑄣 𑄛𑄿𑄭 𑄞𑄇𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄧𑄴𑄚𑄴𑅁 𑄊𑄨𑄣𑄳𑄠𑄬 𑄛𑄢
𑄛𑄿, 𑄚𑄇𑄴𑄥𑄧 𑄜𑄪𑄣𑄴 𑄛𑄢 𑄛𑄿, 𑄢𑄚𑄳𑄠𑄬𑄴 𑄝𑄬𑄢 𑄛𑄿, 𑄢𑄚𑄨 𑄈𑄧𑄱 𑄛𑄿, 𑄎𑄪𑄟𑄴 𑄇𑄝 𑄛𑄿, 𑄢𑄧𑄘𑄧𑄁𑄍𑄧 𑄛𑄢 𑄛𑄿𑅁 𑄃𑄬𑄭 𑄛𑄿𑄊𑄪𑄚𑄧𑄱𑄖𑄳𑄦𑄴𑄪𑄚𑄴 𑄌𑄘𑄨𑄉𑄁 𑄥𑄢 𑄛𑄿𑄞𑄧𑄱 𑄦𑄧𑄣𑄧
𑄢𑄙𑄟𑄧𑄚𑄳𑄦𑄧𑄢𑄴 𑄝𑄨𑄢𑄧𑄱 𑄢𑄧𑄎𑄧𑄢𑄴 𑄇𑄧𑄙 𑄃𑄳𑄃 𑄖𑄢𑄴 𑄎𑄨𑄁𑄇𑄚𑄨𑄢𑄴 𑄟𑄬𑄠𑄬 𑄝𑄚𑄬 𑄥𑄧𑄁𑄥𑄢𑄴 𑄃𑄣𑄟𑄧𑄖𑄴 𑄿𑄪𑄋𑄨𑄞𑄢𑄴 𑄃𑄉𑄧𑄢𑄴 𑄖 𑄉𑄝𑄪𑄌𑄳𑄦𑄳𑄠𑄬𑄴 𑄎𑄨𑄁𑄇𑄚𑄨𑄢𑄴 𑄣𑄁𑄋𑄳𑄠𑄬𑄴 𑄟𑄬𑄠𑄬𑄢𑄴 𑄛𑄿 𑄦𑄧𑄣𑄧 𑄢𑄙𑄟𑄳𑄃𑄧𑄚𑄴
𑄙𑄧𑄚𑄴𑄛𑄪𑄘𑄨 𑄛𑄿𑅁 𑄃𑄬𑄭 𑄘𑄨𑄞𑄳𑄠𑄬 𑄛 𑄌𑄋𑄴𑄟𑄳𑄦 𑄌𑄧𑄚𑄴𑄘𑄧𑄴𑄖𑄴 𑄎𑄧𑄘𑄬𑄛𑄧𑄘𑄬 𑄚𑄋𑄴𑄎𑄘𑅁</p>

<p>𑄎𑄪𑄚𑄨𑄠𑄳𑄅𑄧 𑄃𑄟𑄳𑄦𑄨 𑄈𑄧𑄝𑄧𑄢𑄴 𑄚𑄧 𑄛𑄳𑄃𑄬𑄭 𑄌𑄋𑄴𑄟𑄳𑄦𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄇𑄪𑄙𑄪 𑄝𑄳𑄃 𑄇𑄪𑄚𑄴𑄙𑄨𑅁 𑄟𑄖𑄧𑄴𑄢𑄴 𑄎𑄳𑄃𑄬 𑄈𑄧𑄝𑄧𑄢𑄴 𑄛𑄳𑄃𑄬𑄭 𑄥𑄬𑄭 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄧𑄢𑄴 𑄢𑄎 𑄃𑄬𑄿𑄧 𑄝𑄨𑄎𑄧𑄠𑄴𑄉𑄨𑄢𑄨𑅁
𑄢𑄙𑄟𑄧𑄚𑄳𑄦𑄬 𑄃𑄬𑄿𑄧 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄥𑄬𑄚𑄛𑄳𑄅𑄧𑄖𑄨𑅁 𑄢𑄙𑄟𑄧𑄚𑄳𑄦𑄧𑄢𑄴 𑄉𑄧𑄢𑄳𑄦𑄧𑄚𑄴 𑄃𑄬𑄿𑄧 𑄥𑄚𑄬 𑄥𑄨𑄇𑄳𑄦𑄳𑄠𑄬𑄴𑄠𑄴 𑄘𑄳𑄅𑄧𑄣𑄴𑅁 𑄛𑄝𑄬𑄚𑄬𑄿 𑄉𑄭𑄉𑄧𑄘𑄧𑄢𑄬, 𑄝𑄳𑄅𑄧𑄣𑄨 𑄟𑄧𑄚𑄴𑄔𑄧, 𑄛𑄏𑄖𑄴 𑄛𑄪𑄢𑄧𑄱
𑄟𑄚𑄦𑄌𑄴𑅁 𑄥𑄬𑄝𑄢𑄳𑄦𑄠𑄳𑄅𑄧 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬𑄠𑄴 𑄇𑄖𑄴𑅁 𑄖𑄢𑄴 𑄝𑄝𑄧 𑄚𑄋𑄴 𑄎𑄧𑄠𑄴 𑄟𑄧𑄁𑄉𑄧𑄣𑄴 𑄃𑄳𑄃 𑄟𑄢𑄴 𑄚𑄋𑄴 𑄟𑄬𑄚𑄧𑄉𑅁 𑄎𑄧𑄠𑄴 𑄟𑄧𑄁𑄉𑄧𑄣𑄴 𑄃𑄳𑄃 𑄟𑄬𑄚𑄧𑄉 𑄖𑄢𑄳𑄦 𑄙𑄧𑄚𑄴𑄛𑄘
𑄃𑄘𑄟𑄧𑄖𑄴 𑄃𑄬𑄿𑄇𑄴𑅁 𑄢𑄙𑄟𑄳𑄃𑄧𑄚𑄬 𑄊𑄧𑄢𑄴 𑄙𑄳𑄅𑄧𑄌𑄳𑄠𑄬𑄴 𑄖𑄢𑄴 𑄎𑄨𑄁𑄇𑄚𑄨𑄢𑄴 𑄥𑄧𑄟𑄢𑄨 𑄙𑄧𑄚𑄴𑄛𑄪𑄘𑄨 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄧𑄱 𑄟𑄨𑄣𑄳𑄠𑄬𑄣𑄳𑄆𑅁 𑄖𑄢𑄳𑄦𑄢𑄴 𑄃𑄬𑄇𑄳𑄦𑄴𑄧𑄱 𑄛𑄧𑄱 𑄦𑄳𑄅𑄧𑄠𑄬, 𑄥𑄨𑄞𑄳𑄠𑄬𑄢𑄴 𑄚𑄋𑄴 𑄢𑄊𑄬𑄭
𑄘𑄧𑄱𑄚𑄴 𑄥𑄢𑄙𑄧𑄚𑄴𑅁 𑄥𑄢𑄙𑄧𑄚𑄬 𑄎𑄬𑄇𑄳𑄦𑄬𑄴𑄚𑄴 𑄟 𑄛𑄬𑄘𑄧𑄖𑄴 𑄃𑄬𑄿𑄧 𑄥𑄬𑄇𑄳𑄦𑄬𑄴𑄚𑄴 𑄢𑄙𑄟𑄧𑄚𑄳𑄦𑄬 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄎𑄬𑄭 𑄛𑄳𑄃𑄬𑄠𑄳𑄦𑄬𑅁 𑄥𑄬𑄇𑄳𑄦𑄬𑄴 𑄘𑄨𑄚𑄧𑄱𑄢𑄴 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄇𑄖𑄴 𑄃𑄬𑄿𑄧 𑄃𑄎𑄪
𑄌𑄧𑄿𑄝𑄛𑄴𑅁 𑄎𑄪𑄖𑄴𑄙𑄧𑄱𑄖𑄴 𑄎𑄬𑄝𑄢𑄴 𑄃𑄉𑄬𑄙𑄨 𑄢𑄙𑄟𑄧𑄚𑄳𑄦𑄬 𑄌𑄧𑄿𑄝𑄝𑄧𑄖𑄳𑄦𑄴𑄪𑄚𑄴 𑄥𑄨𑄇𑄳𑄠𑄬𑄴 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄖𑄳𑄅𑄧𑄛𑄴𑄝𑄳𑄅𑄧𑄢𑄨,𑄃𑄳𑄃 𑄝𑄨𑄢𑄳𑄅𑄧𑄢𑄴 𑄛𑄳𑄅𑄧𑄢𑄬𑄇𑄳𑄦𑄳𑄠𑄬𑄴 𑄙𑄧𑄚𑄴𑄛𑄪𑄘𑄨𑄢𑄬𑄬 𑄘𑄬𑄊𑄬𑄭 𑄛𑄳𑄃𑄬𑄠𑄳𑄦𑄬𑅁
𑄝𑄢𑄳𑄦𑄧 𑄦𑄘𑄧𑄟𑄙𑄖𑄳𑄦𑄴𑄪𑄚𑄴 𑄛𑄳𑄆𑄠𑄳𑄅𑄧 𑄥𑄬𑄢𑄬 𑄥𑄬𑄢𑄬 𑄏𑄟𑄴 𑄘𑄬𑄚𑅁 𑄥𑄬𑄣𑄧 𑄟𑄙𑄭 𑄟𑄙𑄭 𑄈𑄪𑄌𑄴 𑄘𑄨𑄘𑄨 𑄝𑄬𑄢𑄚 𑄃𑄳𑄃 𑄚𑄚 𑄝𑄝𑄳𑄅𑄧𑄖𑄳𑄠𑄬𑄴 𑄎𑄪𑄖𑄴𑄙𑄧𑄱𑄢𑄴 𑄥𑄳𑄆𑄘𑄳𑄠𑄬𑄚𑄴 𑄘𑄬𑄊𑄬𑄚𑄳𑄦𑄬𑄭 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧
𑄥𑄳𑄠𑄧𑄁𑄥𑄟 𑄙𑄝𑄬𑄭 𑄘𑄨 𑄢𑄙𑄟𑄧𑄚𑄳𑄦𑄬 𑄥𑄖𑄴𑄥𑄧𑄟𑄳𑄦𑄪 𑄥𑄳𑄅𑄧𑄐𑄳𑄠𑄴𑄧 𑄣𑄳𑄅𑄧𑄚𑄳𑄦𑄬𑄭 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄣𑄟𑄳𑄦𑄳𑄠𑄬𑄴𑅁 𑄖𑄬 𑄎𑄬𑄇𑄳𑄦𑄬𑄴𑄚𑄴 𑄢𑄧𑄚𑄧 𑄈𑄧𑄣𑄖𑄴 𑄣𑄟𑄳𑄦𑄳𑄠𑄬𑄴 𑄥𑄬𑄇𑄳𑄦𑄬𑄴𑄚𑄴 𑄥𑄬𑄭 𑄎𑄪𑄖𑄴𑄙𑄧𑄱𑄢𑄴 𑄎𑄳𑄆𑄧 𑄈𑄧𑄝𑄧𑄢𑄴
𑄖𑄢𑄴 𑄝𑄖𑄴𑄧𑄱 𑄛𑄬𑄇𑄳𑄦𑄳𑄆𑄴𑄧𑄱 𑄙𑄧𑄚𑄴𑄛𑄪𑄘𑄨 𑄥𑄨𑄙𑄪 𑄿𑄪𑄋𑄬𑄭 𑄘𑄳𑄠𑄬𑄊𑄨𑅁 𑄎𑄪𑄖𑄴𑄙𑄧𑄱𑄖𑄴 𑄚𑄚 𑄢𑄬𑄌𑄴𑄎𑄳𑄠𑄧 𑄎𑄳𑄆𑄧 𑄉𑄳𑄅𑄧𑄢𑄨𑄚𑄳𑄦𑄬𑄭 𑄝𑄢𑄳𑄦𑄧 𑄝𑄧𑄏𑄧𑄢𑄴 𑄎𑄬𑄢𑄬 𑄢𑄙𑄟𑄧𑄚𑄬 𑄎𑄪𑄖𑄴𑄙𑄧𑄱𑄢𑄴 𑄎𑄳𑄆𑄧 𑄚𑄨𑄎𑄬𑄚𑄳𑄦𑄨 𑄦𑄘𑄧𑄖𑄴 𑄣𑄳𑄆
𑄊𑄧𑄢𑄧𑄖𑄴 𑄿𑄬𑄪𑄋𑄳𑄠𑄴𑄊𑄨𑅁 𑄖𑄬 𑄎𑄬𑄇𑄳𑄦𑄬𑄴𑄚𑄴 𑄊𑄧𑄢𑄧𑄖𑄴 𑄿𑄪𑄋𑄳𑄠𑄬𑄴𑄊𑄨 𑄥𑄬𑄇𑄳𑄦𑄬𑄴𑄚𑄴 𑄥𑄢𑄙𑄧𑄧𑄚𑄬 𑄖 𑄥𑄧𑄟𑄌𑄳𑄦𑄳𑄠𑄬𑄴𑄣𑄳𑄆 𑄊𑄧𑄢𑄧 𑄃𑄪𑄘𑄧𑄱𑄚𑄳𑄦𑄧𑄖𑄴 𑄈𑄢 𑄈𑄧𑄢𑄴𑅁 𑄛𑄧𑄖𑄴𑄧𑄟𑄳𑄦𑄧𑄖𑄴 𑄢𑄙𑄟𑄳𑄃𑄧𑄚𑄴 𑄘𑄊𑄨 𑄝𑄝𑄬 𑄛𑄪𑄘𑄳𑄠𑄬
𑄌𑄨𑄚𑄳𑄠𑄬𑄌𑄨𑄚𑄳𑄦𑄨 𑄚𑄧 𑄦𑄳𑄆𑄚𑄳𑄠𑄬𑄠𑄴 𑄙𑄧𑄚𑄴𑄛𑄪𑄘𑄨 𑄝𑄛𑄴𑄪𑄘𑄧𑄱𑄢𑄳𑄦𑄬 𑄌𑄨𑄚𑄴𑄛𑄧𑄢𑄴𑄌𑄧𑄚𑄴 𑄉𑄳𑄅𑄧𑄢𑄳𑄦𑄬𑄭 𑄘𑄨𑄿𑄧𑄱𑅁 𑄖𑄳𑄃𑄬 𑄥𑄢𑄙𑄧𑄚𑄬 𑄖 𑄝𑄛𑄴 𑄢𑄙𑄟𑄧𑄚𑄳𑄦𑄧𑄢𑄳𑄦𑄬 𑄗𑄬𑄋𑄧𑄖𑄴 𑄙𑄳𑄅𑄧𑄢𑄨 𑄥𑄣𑄟𑄴 𑄉𑄳𑄅𑄧𑄢𑄳𑄦𑄨 𑄎𑄨𑄁𑄇𑄚𑄨𑄢𑄴
𑄛𑄧𑄖𑄳𑄦𑄧𑄴𑄟𑄴 𑄝𑄛𑄴𑄪𑄘𑄧𑄱𑄢𑄴 𑄇𑄳𑄅𑄧𑄌𑄴 𑄛𑄚𑄳𑄦𑄢𑄴 𑄇𑄨𑄘𑄨𑄢𑄳𑄦𑄨𑄋𑄴 𑄛𑄢𑄴𑄏𑄢𑄴 𑄉𑄧𑄢𑄨𑄿𑄇𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨 𑄉𑄧𑄢 𑄘𑄬𑄏𑄧𑄢𑄴 𑄚𑄋𑄴 𑄇𑄨? 𑄈. 𑄛𑄪𑄢𑄧𑄱𑄚𑄨 𑄟𑄚𑄳𑄦𑄪𑄌𑄳𑄦𑄴𑄪𑄚𑄳𑄠𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄝𑄨𑄎𑄧𑄱𑄇𑄴 𑄙𑄳𑄅𑄧𑄢𑄨
𑄢𑄉𑄬𑄞𑄢𑄴 𑄎𑄪 𑄚𑄳𑄃𑄧𑄛𑄳𑄃𑄚𑄴? 𑄉. 𑄉𑄭𑄋𑄴𑄈𑄪𑄣𑄨 𑄇𑄧𑄙𑄬 𑄇𑄨 𑄝𑄪𑄏𑄧𑄱? 𑄊. 𑄉𑄬𑄭𑄋𑄴𑄈𑄪𑄣𑄨𑄊𑄪𑄚𑄧𑄱𑄢𑄳𑄦𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄝𑄨𑄎𑄧𑄱𑄇𑄴 𑄃𑄳𑄃 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄢𑄇𑄳𑄅𑄧𑄴𑄿𑄨 𑄇𑄧𑄲 𑄦𑄳𑄅𑄧𑄠𑄳𑄦𑄬? 𑄋.
𑄉𑄬𑄭𑄋𑄴𑄈𑄪𑄣𑄨𑄢𑄴 𑄇𑄧𑄚𑄴 𑄛𑄿𑄊𑄪𑄚𑄴 𑄝𑄬𑄉𑄧𑄖𑄳𑄦𑄴𑄪𑄚𑄴 𑄝𑄬𑄌𑄴 𑄌𑄋𑄴𑄟𑄳𑄦 𑄌𑄧𑄚𑄴𑄘𑄧𑄴𑄖𑄴 𑄚𑄋𑄴 𑄎𑄘? 𑄌. 𑄢𑄙𑄟𑄳𑄃𑄧𑄚𑄴 𑄙𑄧𑄚𑄴𑄛𑄪𑄘𑄨 𑄛𑄿𑄞𑄧𑄱𑄢𑄴 𑄇𑄳𑄆𑄞𑄧𑄱 𑄔𑄬𑄣 𑄛𑄿 𑄃𑄊𑄧𑄚𑄴? 𑄥𑄨𑄉𑄪𑄚𑄳𑄦𑄧𑄱𑄢𑄴 𑄚𑄋𑄴
𑄣𑄬𑄊𑄧𑅁 𑄍. 𑄢𑄙𑄟𑄧𑄚𑄳𑄦𑄧𑄢𑄴 𑄝𑄛𑄴 𑄃𑄳𑄃 𑄟 𑄚𑄋𑄴 𑄇𑄨 𑄇𑄨? 𑄎. 𑄥𑄢𑄙𑄧𑄚𑄬 𑄇𑄢𑄴 𑄛𑄳𑄅𑄧? 𑄏. 𑄢𑄙𑄟𑄧𑄚𑄳𑄦𑄧𑄢𑄳𑄦𑄬 𑄇𑄧𑄚𑄳𑄦𑄴 𑄎𑄪𑄖𑄴𑄙𑄧𑄱 𑄝𑄨𑄖𑄴𑄘𑄳𑄠𑄬 𑄥𑄨𑄊𑄬𑄠𑄳𑄦𑄬? 𑄐.
𑄎𑄳𑄆𑄧𑄟𑄧𑄁𑄉𑄧𑄣𑄴 𑄃𑄳𑄃 𑄟𑄬𑄚𑄧𑄉 𑄇𑄧𑄚𑄴 𑄃𑄘𑄟𑄧𑄖𑄴 𑄃𑄬𑄿𑄇𑄴?</p>
   
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 -------𑅁 𑄈. 𑄇𑄧𑄘𑄧𑄉𑄬𑄦𑄳𑄣𑄬 𑄉𑄬𑄭𑄋𑄴𑄈𑄪𑄣𑄨𑄊𑄪𑄚𑄴 𑄦𑄧𑄣𑄇𑄴
𑄌𑄋𑄴𑄟𑄳𑄦 𑄎𑄘𑄧𑄢𑄴 𑄝𑄨𑄎𑄳𑄅𑄧𑄇𑄴 𑄃𑄳𑄃 ----- 𑄢𑄇𑄳𑄅𑄴𑄧𑄦𑄳𑄣𑄨𑅁 𑄉. 𑄎𑄪𑄚𑄨𑄠𑄳𑄅𑄧 𑄃𑄟𑄳𑄦𑄨 𑄈𑄧𑄝𑄧𑄢𑄴 𑄚𑄧 𑄛𑄳𑄃𑄬𑄭 𑄌𑄋𑄴𑄟𑄳𑄦𑄢𑄴 ----- 𑄘𑄬𑄌𑄴 𑄇𑄪𑄙𑄪 𑄝𑄳𑄃 𑄇𑄪𑄚𑄴𑄙𑄨𑅁 𑄊. 𑄢𑄙𑄟𑄧𑄚𑄬
𑄊𑄧𑄢𑄴 𑄙𑄳𑄅𑄧𑄌𑄳𑄠𑄬𑄴 𑄖𑄢𑄴 𑄎𑄨𑄁𑄇𑄚𑄨𑄢𑄴 𑄥𑄧𑄟𑄢𑄨 ---- 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄧𑄱 𑄟𑄨𑄣𑄬𑄣𑄳𑄆𑅁 𑄋. ------- 𑄎𑄬𑄇𑄳𑄦𑄬𑄴𑄚𑄴 𑄟 𑄛𑄬𑄘𑄧𑄖𑄴 𑄃𑄬𑄿𑄧 𑄥𑄬𑄇𑄳𑄦𑄬𑄴𑄚𑄴 𑄢𑄙𑄟𑄧𑄚𑄬 -----
𑄎𑄪𑄖𑄴𑄙𑄧𑄱𑄖𑄴 𑄎𑄬𑄭 𑄛𑄳𑄃𑄬𑄠𑄳𑄦𑄬𑅁</p>

<p>𑄌. 𑄥𑄬𑄣𑄧 𑄟𑄙𑄭 𑄟𑄙𑄭 𑄈𑄪𑄌𑄴 𑄘𑄨𑄘𑄨 𑄝𑄬𑄢𑄚 𑄃𑄳𑄃 𑄚𑄚 𑄝𑄝𑄧𑄖𑄳𑄠𑄬𑄴 𑄎𑄪𑄖𑄴𑄙𑄧𑄱𑄢𑄴 ------ 𑄘𑄬𑄬𑄊𑄬𑄚𑄳𑄦𑄬𑄭 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧 𑄥𑄳𑄠𑄧𑄁𑄥𑄟 𑄛𑄪𑄢𑄬𑄭 𑄘𑄨𑄿𑄧𑄱𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴𑅁 𑄈. 𑄇𑄧𑄘𑄧𑄉𑄬𑄦𑄳𑄣𑄬 𑄉𑄬𑄭𑄋𑄴𑄈𑄪𑄣𑄨𑄊𑄪𑄚𑄴 𑄦𑄧𑄣𑄇𑄴 𑄌𑄋𑄴𑄟𑄳𑄦 𑄎𑄘𑄧𑄢𑄴
𑄝𑄨𑄎𑄳𑄅𑄧𑄇𑄴 𑄃𑄳𑄃 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬𑄢𑄴 𑄢𑄇𑄳𑄅𑄴𑄧𑄦𑄳𑄣𑄨𑅁 𑄉. 𑄌𑄋𑄴𑄟𑄳𑄦𑄢𑄴 𑄃𑄘𑄨𑄉𑄧𑄢 𑄘𑄬𑄌𑄴 𑄝𑄨𑄎𑄧𑄠𑄴 𑄚𑄧𑄉𑄧𑄢𑄴𑅁 𑄊. 𑄢𑄙𑄟𑄧𑄚𑄳𑄦𑄬 𑄃𑄬𑄿𑄧 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄟𑄳𑄅𑄧𑄚𑄴𑄖𑄨𑄴𑅁 𑄋.
𑄢𑄙𑄟𑄧𑄚𑄳𑄦𑄧𑄢𑄴 𑄛𑄳𑄅𑄧𑄞𑄧𑄱 𑄚𑄋𑄳𑄦𑄚𑄴 𑄃𑄬𑄦𑄳𑄣𑄧 𑄥𑄢𑄙𑄧𑄚𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄉𑄬𑄭𑄋𑄴𑄈𑄪𑄣𑄨, 𑄃𑄪𑄘𑄧𑄱𑄚𑄳𑄦𑄧𑄖𑄴, 𑄛𑄳𑄅𑄧𑄢𑄴𑄞𑄧𑄱 𑄝𑄨𑄖𑄴𑄘𑄳𑄠𑄬, 𑄉𑄭𑄉𑄧𑄘𑄧𑄢𑄬, 𑄖𑄳𑄅𑄧𑄛𑄴𑄝𑄳𑄅𑄧𑄢𑄨𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄨𑄎𑄧𑄱𑄇𑄴 = 𑄃𑄨𑄖𑄨𑄦𑄌𑄴𑅁 𑄃𑄘𑄨𑄉𑄧𑄢 = 𑄟𑄪𑄣𑄴𑄙𑄪𑄏𑄧𑄱𑅁 𑄥𑄖𑄴𑄥𑄧𑄟𑄳𑄦𑄪 = 𑄥𑄖𑄴 𑄦𑄎𑄢𑄴𑅁 𑄛𑄳𑄆 = 𑄉𑄧𑄟𑄴𑅁 𑄛𑄪𑄢𑄧𑄱𑄚𑄴 = 𑄥𑄳𑄅𑄧𑄟𑄴𑄝𑄳𑄅𑄧𑄌𑄳𑄦𑄳𑄠𑄴𑄧𑅁
𑄛𑄳𑄆 = 𑄛𑄘𑄖𑄴 𑄞𑄖𑄴 𑄝𑄌𑄳𑄦𑄳𑄠𑄬𑄴 𑄛𑄳𑄆𑅁 𑄛𑄳𑄆 = 𑄇𑄬𑄟𑄳𑄅𑄳𑄃𑄧𑄢𑄴 𑄝𑄚𑄬𑄠𑄬 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴𑅁 𑄛𑄿 = 𑄛𑄪𑄢𑄧𑄱𑄚𑄨 𑄉𑄨𑄘𑄧𑄱 𑄔𑄬𑄣𑅁 𑄉𑄬𑄭𑄋𑄴𑄈𑄪𑄣𑄨 = 𑄃𑄬𑄇𑄴 𑄝𑄝𑄳𑄅𑄧𑄖𑄳𑄠𑄬𑄴 𑄣𑄳𑄃𑄘𑄨𑄉𑄬𑄣𑄳𑄠𑄬𑄴
𑄉𑄨𑄖𑄴𑅁 𑄝𑄖𑄴𑄧𑄱 𑄛𑄬𑄭𑄇𑄴 = 𑄈𑄳𑄅𑄧𑄝𑄳𑄅𑄧𑄢𑄴𑄝𑄧𑄱 𑄛𑄬𑄭𑄇𑄴𑅁</p>

<h2>𑄥𑄨𑄣𑄴𑄧𑄱𑄍𑄧𑄢 𑄃𑄘𑄟𑄧𑄢𑄴 𑄉𑄪𑄟𑄴𑄉𑄪𑄟𑄨</h2>

<h3>𑄓𑄁𑄉𑄫 𑄛𑄴𑄧𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3>

<p>𑄚𑄬𑄠𑄳𑄦𑄬 - 𑄚𑄘𑄧𑄁𑄥 𑄟𑄚𑄦𑄌𑄴 𑄥𑄨𑄣𑄧𑄱𑄍𑄧𑄢 𑄃𑄘𑄟𑄧𑄖𑄴 𑄇𑄧𑄟𑄴 𑄚𑄳𑄦𑄧 𑄃𑄬𑄦𑄳𑄣𑄇𑄴𑅁 𑄝𑄧𑄣𑄴𑄛𑄬𑄠𑄳𑄦𑄬 𑄟𑄪𑄢𑄧𑄱 𑄃𑄪𑄉𑄪𑄢𑄳𑄠𑄬 𑄃𑄘𑄟𑄳𑄦𑄚𑄴,𑄟𑄖𑄴𑄧𑄢𑄴 𑄈𑄬𑄝𑄢𑄴𑄴-𑄘𑄬𑄝𑄢𑄴 𑄟𑄚𑄪𑄌𑄳𑄦𑄴𑄪𑄚𑄧𑄱𑄢𑄴 𑄇𑄧𑄟𑄴𑅁
𑄌𑄧𑄌𑄴𑄎- 𑄌𑄳𑄅𑄧𑄌𑄴𑄎𑄨 𑄉𑄧𑄝𑄉𑄳𑄅𑄧𑄝𑄨,𑄢𑄬𑄚 𑄢𑄬𑄚𑄨 𑄃𑄬𑄇𑄳𑄦𑄴𑄧𑄥𑄚𑄴 𑄗𑄭𑅁 𑄣𑄬𑄊𑄛𑄧𑄢 𑄥𑄨𑄊𑄳𑄠𑄬𑄚 𑄇𑄬𑄖𑄳𑄠𑄬𑄴 𑄚𑄋𑄴𑄛𑄌𑄴 𑄚𑄬𑄭𑅁 𑄦𑄨𑄙𑄪𑄇𑄳𑄦𑄴𑄪𑄚𑄴 𑄟𑄚𑄪𑄏𑄧𑄱𑄢𑄴 𑄥𑄬𑄢𑄬 𑄝𑄚𑄳𑄦 𑄖𑄪𑄚𑄪𑄝𑄝𑄧𑄢𑄴 𑄣𑄬𑄊𑄛𑄧𑄢𑄳𑄦
𑄇𑄬𑄖𑄳𑄠𑄬𑄴 𑄌𑄨𑄘𑄳𑄠𑄬 𑄌𑄧𑄌𑄴𑄎 𑄃𑄊𑄬𑅁 𑄥𑄬𑄚𑄬 𑄃𑄘𑄟𑄳𑄠𑄬𑄴𑄉𑄪𑄚𑄳𑄦𑄳𑄠𑄬 𑄖𑄢𑄳𑄦𑄬 𑄉𑄧𑄟𑄴 𑄌𑄳𑄅𑄧𑄉𑄬 𑄚𑄧𑄢𑄬𑄚𑄧𑄚𑄴𑅁 𑄃𑄧𑄝𑄧𑄌𑄴𑄗 𑄞𑄬𑄘𑄬 𑄖𑄬𑄠𑄳𑄅𑄧 𑄥𑄬𑄙𑄧𑄇𑄴 𑄃𑄣𑄏𑄣 𑄚𑄳𑄆𑄧𑅁 𑄇𑄧𑄚𑄳𑄦𑄧 𑄝𑄝𑄧𑄘𑄬 𑄉𑄞𑄪𑄢𑄴
𑄌𑄉𑄧𑄢𑄴 𑄉𑄳𑄅𑄧𑄢𑄳𑄦𑄨 𑄑𑄬𑄋-𑄛𑄳𑄆𑄏𑄳𑄠𑄬 𑄇𑄟𑄬𑄭 𑄖 𑄛𑄧𑄱𑄞𑄧𑄱𑄢𑄳𑄦𑄬 𑄥𑄳𑄃𑄧𑄢𑄧𑄖𑄴 𑄣𑄬𑄊-𑄛𑄧𑄢𑄳𑄦 𑄥𑄨𑄊𑄳𑄠𑄬𑄠𑄴𑅁 𑄥𑄬 𑄥𑄬𑄢𑄬 𑄥𑄬𑄢𑄬 𑄃𑄘𑄟𑄳𑄠𑄬𑄴𑄉𑄪𑄚𑄳𑄦𑄬 𑄌𑄳𑄅𑄧𑄇𑄴 𑄛𑄘𑄚𑄴,𑄚𑄝𑄣𑄁 𑄟𑄏𑄧𑄙𑄧𑄇𑄳𑄠𑄬𑄴 𑄑𑄉
𑄃𑄪𑄢𑄬𑄝𑄢𑄴 𑄌𑄳𑄃𑄚𑄴𑅁 𑄘𑄨𑄞𑄳𑄠𑄬 𑄘𑄝𑄳𑄃 𑄑𑄬𑄋 𑄇𑄟𑄬𑄣𑄬 𑄖 𑄛𑄧𑄱𑄞𑄧𑄱𑄢𑄳𑄦𑄬 𑄈𑄧𑄢𑄧𑄌𑄴 𑄌𑄣𑄘𑄬 𑄃𑄳𑄅𑄧𑄐𑄳𑄠𑄴𑄧 𑄇𑄢𑄧𑄢𑄴 𑄥𑄧𑄟𑄴-𑄃𑄥𑄧𑄟𑄴 𑄇𑄘𑄳𑄆𑄬 𑄘𑄨𑄚𑄧𑄝𑄢𑄬𑅁 𑄥𑄬𑄚𑄧𑄖𑄳𑄠𑄬𑄴𑄠𑄴 𑄃𑄘𑄟𑄳𑄠𑄬𑄴𑄉𑄪𑄚𑄳𑄦𑄬 𑄖𑄢𑄳𑄦𑄬
𑄇𑄳𑄅𑄧𑄣𑄨𑄝𑄪𑄌𑄳𑄦𑄳𑄠𑄬𑄴 𑄘𑄉𑄧𑄚𑄴𑅁 𑄃𑄘𑄟𑄧𑄢𑄴 𑄥𑄧𑄁𑄞𑄇𑄴 𑄟𑄚𑄳𑄦𑄳𑄠𑄬𑄴 𑄇𑄧𑄚𑄳𑄦𑄧𑄢𑄧𑄉𑄧𑄟𑄴 𑄃𑄬𑄛𑄢𑄴 𑄃𑄳𑄅𑄧𑄛𑄢𑄴 𑄉𑄳𑄅𑄧𑄢𑄳𑄦𑄨 𑄎𑄨𑄁𑄇𑄚𑄨 𑄇𑄘𑄚𑄴𑅁 𑄇𑄪𑄘𑄪𑄇𑄳𑄦𑄴𑄪𑄚𑄴 𑄇𑄧𑄚𑄳𑄦𑄧𑄟𑄧𑄘𑄬 𑄛𑄬𑄖𑄳𑄦𑄴𑄧𑄱 𑄞𑄳𑄅𑄧𑄣𑄳𑄠𑄬𑄴 𑄈𑄪𑄏𑄨,
𑄎𑄨𑄁𑄇𑄚𑄨𑄢𑄴 𑄇𑄧𑄚𑄳𑄦𑄧 𑄌𑄨𑄘𑄳𑄠𑄬 𑄙𑄚𑄴𑄘 𑄚𑄳𑄆𑄬𑅁 𑄥𑄬𑄙𑄳𑄅𑄧𑄇𑄳𑄠𑄬𑄴 𑄟𑄚𑄪𑄌𑄳𑄦𑄴𑄪𑄚𑄧𑄱 𑄌𑄨𑄘𑄳𑄠𑄬 𑄇𑄧𑄙 𑄝𑄖𑄴 𑄖𑄢𑄳𑄦𑄢𑄴 𑄝𑄬𑄌𑄴𑄟𑄧𑄚𑄧 𑄥𑄪𑄇𑄴𑅁</p>

<p>𑄥𑄬 𑄃𑄘𑄟𑄧𑄖𑄴 𑄎𑄘𑄪𑄢𑄧𑄱 𑄚𑄋𑄬 𑄃𑄬𑄇𑄳𑄦𑄴𑄧𑄱 𑄚𑄘𑄧𑄁𑄥 𑄣𑄧𑄟𑄴𑄝𑄧𑄢𑄧𑄢𑄴 𑄛𑄧𑄱𑅁 𑄎𑄘𑄪𑄢𑄧𑄱 𑄦𑄧𑄣𑄧 𑄖𑄪𑄚𑄪𑄢𑄴 𑄃𑄘𑄟𑄳𑄠𑄬𑄴 𑄥𑄧𑄟𑄌𑄳𑄠𑄬𑄴𑅁 𑄖𑄢𑄴 𑄝𑄬𑄣𑄳𑄠𑄬𑄴 𑄦𑄧𑄣𑄬 𑄖𑄪𑄢𑄪 𑄖𑄪𑄢𑄪 𑄝𑄏𑄨,𑄃𑄳𑄃 𑄈𑄬𑄋𑄴𑄉𑄳𑄃𑄧𑄢𑄧𑄋𑄴
𑄝𑄚𑄳𑄦𑅁 𑄖𑄢𑄴 𑄖𑄪𑄢𑄪 𑄖𑄪𑄢𑄪 𑄝𑄏𑄨 𑄢𑄧 𑄥𑄪𑄚𑄨 𑄦𑄧𑄊𑄧𑄣𑄧𑄇𑄳𑄦𑄴𑄪𑄚𑄬𑄠𑄳𑄅𑄧 𑄟𑄘𑄨 𑄚𑄧 𑄃𑄪𑄙𑄨 𑄗𑄳𑄆𑄬 𑄚𑄧𑄝𑄢𑄧𑄚𑄴𑅁 𑄞𑄖𑄴 𑄘𑄨𑄞𑄳𑄠𑄬 𑄟𑄧𑄱𑄖𑄴 𑄛𑄧𑄦𑄳𑄣𑄬 𑄖𑄢𑄴 𑄝𑄏𑄨 𑄈𑄬𑄋𑄴𑄉𑄳𑄃𑄧𑄢𑄧𑄋𑄧 𑄢𑄧 𑄃𑄚𑄪𑄙𑄧𑄱𑄢𑄴 𑄦𑄳𑄆𑄧
𑄥𑄧𑄁 𑄥𑄪𑄚𑄨 𑄛𑄳𑄃𑄭𑅁 𑄖𑄪𑄚𑄪 𑄇𑄧𑄚𑄳𑄦𑄧 𑄥𑄧𑄟𑄳𑄆𑄧 𑄝𑄨𑄙𑄳𑄠𑄬𑄚𑄴 𑄊𑄧𑄢𑄧𑄖𑄳𑄦𑄴𑄪𑄚𑄴 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬, 𑄎𑄘𑄪𑄢𑄧𑄱𑄢𑄴 𑄝𑄏𑄨 𑄢𑄧 𑄥𑄪𑄚𑄨 𑄟𑄧𑄚𑄴 𑄃𑄪𑄣𑄳𑄅𑄧𑄟𑄧𑄌𑄴𑄖𑄳𑄠𑄴𑄧𑄱 𑄦𑄧𑄞𑄢𑄴 𑄃𑄧𑄇𑄴𑄗𑄧 𑄦𑄳𑄆𑄧𑅁 𑄖𑄳𑄃𑄧𑄱 𑄎𑄘𑄪𑄢𑄧𑄱
𑄟𑄧𑄚𑄧𑄢𑄳𑄦𑄬 𑄗𑄨𑄢𑄴 𑄉𑄳𑄅𑄧𑄢𑄨 𑄃𑄬𑄉𑄟𑄧𑄚𑄬 𑄣𑄬𑄊𑄥𑄨𑄊𑄳𑄠𑄬 𑄙𑄳𑄅𑄧𑄣𑄳𑄠𑄴𑄧𑅁 𑄟𑄧𑄚𑄬𑄟𑄧𑄚𑄬 𑄥𑄢𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄖𑄬 𑄃𑄬𑄇𑄴𑄘𑄨𑄚𑄴 𑄓𑄇𑄴𑄖𑄧𑄢𑄴 𑄦𑄳𑄆𑄚𑄳𑄆𑄬 𑄊𑄧𑄢𑄧𑄖𑄴 𑄜𑄨𑄢𑄨 𑄦𑄳𑄆𑄬 𑄖𑄢𑄳𑄦𑄢𑄴 𑄃𑄚𑄴𑄙𑄢𑄴
𑄃𑄘𑄟𑄳𑄦𑄚𑄴 𑄛𑄳𑄃𑄧𑄢𑄴 𑄉𑄳𑄅𑄧𑄢𑄬𑄞𑄧𑄊𑄨𑅁 𑄦𑄬𑄚𑄬𑄠𑄳𑄅𑄧 𑄣𑄬𑄊 𑄥𑄨𑄇𑄳𑄠𑄬𑄴 𑄥𑄨𑄇𑄳𑄠𑄬𑄴 𑄖𑄢𑄴 𑄇𑄨𑄏𑄪 𑄘𑄳𑄅𑄧𑄣𑄴 𑄉𑄳𑄠𑄬𑄚𑄴 𑄃𑄝𑄪𑄌𑄳𑄦𑄳𑄠𑄬𑄴𑅁 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄎𑄘𑄪𑄢𑄧𑄱𑄢𑄴 𑄝𑄏𑄨 𑄃𑄳𑄃 𑄈𑄬𑄋𑄴𑄉𑄳𑄃𑄧𑄢𑄧𑄋𑄧 𑄢𑄧𑄉𑄪𑄚𑄳𑄦𑄳𑄠𑄬
𑄖𑄢𑄳𑄦𑄬 𑄛𑄎𑄬𑄢𑄳𑄦𑄳𑄆𑄬 𑄚𑄳𑄃𑄧𑄝𑄢𑄳𑄃𑄧𑄚𑄴𑅁 𑄖𑄬 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄎𑄨𑄖𑄴 𑄝𑄎𑄳𑄆𑄬 𑄃𑄬𑄉𑄟𑄧𑄚𑄬 𑄓𑄇𑄴𑄖𑄳𑄅𑄧𑄢𑄨 𑄥𑄨𑄉𑄳𑄠𑄬 𑄙𑄳𑄅𑄧𑄣𑄳𑄠𑄴𑄧𑅁</p>

<p>𑄃𑄬𑄇𑄴𑄙𑄨𑄚𑄴 𑄎𑄢𑄴𑄇𑄣𑄳𑄠𑄬𑄴 𑄃𑄧𑄊𑄪𑄢𑄴 𑄢𑄬𑄘𑄳𑄅𑄧 𑄥𑄧𑄁𑄞𑄉𑄧𑄖𑄴 𑄌𑄬𑄢𑄇𑄴 𑄎𑄣𑄳𑄆𑄬 𑄖𑄪𑄚𑄪𑄝𑄛𑄳𑄆𑄴 𑄖𑄪𑄚𑄪𑄟 𑄊𑄧𑄢𑄧 𑄥𑄨𑄋𑄳𑄅𑄧𑄞𑄖𑄴 𑄝𑄳𑄅𑄧𑄏𑄨 𑄚𑄚 𑄇𑄧𑄙 𑄖𑄪𑄣𑄧𑄱𑄛𑄢 𑄉𑄳𑄅𑄧𑄣𑄳𑄦𑄳𑄠𑄬𑄴𑄇𑄴𑅁 𑄚𑄚𑄇𑄳𑄦𑄴𑄚𑄴 𑄘𑄪𑄇𑄴
𑄥𑄪𑄊𑄧𑄱 𑄇𑄧𑄙 𑄦𑄨𑄘𑄳𑄅𑄧𑄖𑄴 𑄖𑄳𑄃𑄪𑄣𑄳𑄦𑄳𑄠𑄴𑄧𑄱𑄚𑄴𑅁 𑄃𑄘𑄟𑄳𑄠𑄬𑄴 𑄛𑄢𑄣𑄳𑄠𑄬𑄴𑄢𑄴 𑄚𑄚𑄇𑄳𑄦𑄴𑄚𑄴 𑄗𑄬𑄢𑄴𑄊𑄚𑄨 𑄗𑄖𑄳𑄦𑄴 𑄟𑄳𑄅𑄧𑄌𑄴𑄇𑄢𑄨 𑄇𑄧𑄙𑄖𑄴𑄠𑄳𑄅𑄧 𑄖𑄢𑄳𑄦𑄢𑄴 𑄌𑄨𑄘𑄳𑄅𑄧𑄖𑄴 𑄜𑄪𑄖𑄳𑄦𑄳𑄠𑄬𑄴𑅁 𑄥𑄬𑄏𑄚𑄴 𑄚𑄚
𑄝𑄝𑄳𑄅𑄧𑄖𑄳𑄠𑄬𑄴 𑄇𑄧𑄙 𑄇𑄧𑄙𑄬 𑄇𑄧𑄙𑄬 𑄝𑄬𑄚𑄳𑄦𑄳𑄠𑄬𑄴 𑄛𑄳𑄃𑄧𑄢𑄴 𑄦𑄧𑄣𑄧𑅁 𑄛𑄳𑄃𑄧𑄢𑄴 𑄦𑄳𑄆𑄚𑄳𑄆𑄬𑄠𑄴 𑄗𑄇𑄬𑄴 𑄗𑄇𑄳𑄦𑄬𑄴 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦 𑄛𑄧𑄱𑄞𑄧𑄱𑄢𑄴 𑄓𑄇𑄴𑄖𑄳𑄅𑄧𑄢𑄨 𑄛𑄌𑄴 𑄉𑄳𑄅𑄧𑄌𑄳𑄠𑄬𑄴 𑄈𑄧𑄝𑄧𑄢𑄴 𑄿𑄪𑄋𑄨𑄣𑄧𑄱𑄊𑄨
𑅁 𑄈𑄧𑄝𑄧𑄢𑄳𑄦𑄚𑄴 𑄥𑄪𑄚𑄨 𑄝𑄪𑄢𑄩 𑄖𑄪𑄚𑄪𑄟 𑄟𑄪𑄌𑄳𑄦𑄴𑄧𑄱 𑄈𑄳𑄆𑄬 𑄛𑄧𑄿𑄧𑅁 𑄦𑄬𑄚𑄬𑄠𑄳𑄅𑄧 𑄝𑄪𑄢𑄩𑄢𑄴 𑄦𑄢𑄴𑄞𑄋 𑄌𑄢𑄴𑄞𑄋 𑄛𑄨𑄢𑄳𑄠𑄬 𑄃𑄉𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨 𑄃𑄬𑄦𑄳𑄣𑄧𑅁 𑄃𑄘𑄟𑄧𑄢𑄴 𑄝𑄳𑄅𑄧𑄖𑄴𑄘𑄳𑄠𑄧 𑄘𑄉𑄨 𑄃𑄚𑄳𑄦𑄨
𑄗𑄏𑄳𑄆𑄬 𑄌𑄬𑄢𑄬𑄖𑄳𑄦𑄴 𑄉𑄳𑄅𑄧𑄢𑄳𑄦𑄨 𑄌𑄬𑄿𑄇𑄴𑅁 𑄟𑄖𑄴𑄧𑄢𑄴 𑄎𑄳𑄃𑄬 𑄃𑄧𑄝𑄧𑄌𑄴𑄗 𑄣𑄘𑄉𑄧𑄖𑄴𑅁 𑄝𑄬𑄚𑄳𑄦𑄳𑄠𑄬 𑄟𑄙𑄚𑄴 𑄝𑄪𑄌𑄴𑄎𑄳𑄠𑄬𑄢𑄳𑄦𑄬 𑄘𑄉𑄨𑄚𑄳𑄠𑄬𑄠𑄴 𑄇𑄧𑄿𑄧 --"𑄟𑄧𑄢𑄴𑄙𑄧 𑄈𑄧𑄚𑄴𑄙𑄧𑄚𑄴 𑄚𑄬𑄭, 𑄎 𑄛𑄳𑄅𑄧𑄢𑄨𑄝𑄧𑄱,
𑄖𑄭𑄪𑄙𑄧 𑄝𑄎𑄨 𑄗𑄬𑄝𑄬, 𑄇𑄨 𑄉𑄳𑄅𑄧𑄢𑄨𑄙𑄪𑄁 𑄇𑄧𑄝𑄣𑄧𑄢𑄴 𑄣𑄨𑄊𑄧𑄚𑄴 𑄈𑄳𑄅𑄧𑄚𑄴𑄙𑄳𑄆𑄬 𑄚𑄧𑄝𑄢𑄬 "𑅁 𑄖𑄢𑄴 𑄚𑄬𑄇𑄳𑄦𑄴𑄧𑄱𑄢𑄳𑄦𑄬 𑄖𑄢𑄴 𑄟𑄧𑄚𑄧𑄢𑄴 𑄦𑄦𑄳𑄅𑄧𑄌𑄴 𑄛𑄪𑄢𑄬𑄝𑄖𑄳𑄠𑄬𑄴𑄠𑄴 𑄇𑄳𑄅𑄧𑄎𑄳𑄅𑄧𑄿𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄝𑄪𑄢𑄳𑄦𑄨
𑄟𑄧𑄢𑄧𑄁 𑄟𑄧𑄢𑄧𑄁 𑄃𑄧𑄝𑄧𑄌𑄴𑄗𑄖𑄴 𑄝𑄪𑄌𑄳𑄦𑄳𑄠𑄬𑄴𑄢𑄳𑄦𑄬 𑄃𑄢𑄳𑄦𑄧 𑄇𑄳𑄅𑄧𑄎𑄳𑄅𑄧𑄿𑄨 𑄉𑄳𑄅𑄧𑄌𑄳𑄦𑄳𑄠𑄬𑄴 𑄖𑄢𑄴 𑄟𑄧𑄚𑄧𑄢𑄴 𑄦𑄦𑄳𑄅𑄧𑄌𑄴 𑄛𑄪𑄢𑄬𑄭 𑄘𑄨𑄝𑄬𑄖𑄳𑄠𑄬𑄴𑄠𑄴𑅁 𑄖𑄢𑄳𑄦𑄢𑄴 𑄛𑄧𑄱 𑄖𑄪𑄚𑄪 𑄎𑄬𑄚𑄳𑄦𑄬 𑄓𑄇𑄴𑄖𑄧𑄢𑄴 𑄦𑄳𑄆𑄚𑄳𑄠𑄬𑄠𑄴
𑄃𑄚𑄴𑄙𑄢𑄴 𑄃𑄘𑄟𑄳𑄦𑄚𑄴 𑄛𑄳𑄃𑄧𑄢𑄴 𑄉𑄧𑄢𑄬𑄊𑄨𑅁 𑄃𑄬 𑄇𑄧𑄙𑄊𑄚𑄴 𑄇𑄧𑄙𑄬 𑄇𑄧𑄙𑄬 𑄝𑄪𑄢𑄩𑄢𑄴 𑄎𑄨𑄁𑄇𑄚𑄨𑄢𑄴𑄥𑄬𑄌𑄴 𑄚𑄨𑄏𑄳𑄠𑄬𑄌𑄴 𑄜𑄬𑄣𑄬𑄦𑄳𑄣𑄧𑅁 𑄥𑄳𑄃𑄧𑄢𑄧𑄖𑄴 𑄖𑄪𑄚𑄪 𑄓𑄇𑄴𑄖𑄳𑄅𑄧𑄢𑄨 𑄛𑄌𑄴 𑄉𑄳𑄅𑄧𑄢𑄳𑄦𑄨 𑄦𑄬𑄚𑄬 𑄦𑄬𑄚𑄬
𑄖𑄬𑄴𑄚𑄳𑄦𑄨𑄁 𑄉𑄧𑄢𑄳𑄦 𑄙𑄳𑄅𑄧𑄣𑄳𑄠𑄴𑄧𑄱, 𑄥𑄬 𑄃𑄧𑄇𑄴𑄗𑄧𑄖𑄴 𑄖𑄪𑄚𑄪 𑄃𑄬𑄇𑄳𑄦𑄴𑄧𑄱 𑄌𑄋𑄴𑄟𑄳𑄦 𑄓𑄇𑄴𑄖𑄧𑄢𑄴 𑄣𑄳𑄆 𑄘𑄬𑄊𑄦𑄳𑄆 𑄖𑄣𑄳𑄅𑄴𑄧𑄠𑄴 𑄃𑄬𑄇𑄳𑄦𑄴𑄧𑄱𑄢𑄳𑄦𑄬 𑄥𑄧𑄟𑄌𑄳𑄦𑄳𑄠𑄬𑄴 𑄦𑄳𑄅𑄧𑄠𑄳𑄦𑄬𑅁 𑄖𑄢𑄴 𑄝𑄝𑄧𑄊𑄧𑄢𑄴 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴
𑄙𑄳𑄅𑄧𑄢𑄳𑄦𑄨 𑄥𑄳𑄃𑄧𑄢𑄧𑄖𑄴𑅁 𑄖𑄢𑄳𑄦 𑄊𑄧𑄢𑄧 𑄟𑄨𑄣𑄳𑄠𑄬𑄉𑄪𑄚𑄳𑄦𑄳𑄠𑄬 𑄚𑄨𑄎𑄧𑄱 𑄎𑄘𑄧𑄢𑄴 𑄛𑄨𑄚𑄳𑄅𑄧𑄚𑄴 𑄈𑄘𑄨 𑄛𑄨𑄚𑄬𑄚𑄳𑄦 𑄃𑄇𑄳𑄠𑄬𑄴𑄋𑄴 𑄦𑄢𑄬𑄠𑄳𑄅𑄧𑄚𑄴𑅁 𑄖𑄪𑄚𑄪 𑄖𑄢𑄳𑄦 𑄊𑄧𑄢𑄧𑄖𑄴 𑄝𑄬𑄢 𑄎𑄬𑄚𑄳𑄆𑄬 𑄓𑄇𑄴𑄖𑄧𑄢𑄴𑄞𑄧𑄱𑄢𑄴
𑄟𑄳𑄅𑄧𑄇𑄳𑄦𑄴𑄧𑄱𑄖𑄳𑄦𑄴𑄪𑄚𑄴 𑄛𑄨𑄏𑄳𑄅𑄧𑄢𑄴 𑄉𑄳𑄃𑄳𑄅𑄧𑄌𑄳𑄦𑄳𑄠𑄬𑄴, "𑄖𑄪𑄟𑄳𑄦𑄨 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄟𑄧𑄚𑄧 𑄎𑄘𑄧 𑄇𑄝𑄧𑄢𑄴 𑄌𑄪𑄝𑄧𑄱𑄢𑄴,𑄛𑄨𑄚𑄳𑄅𑄧𑄚𑄴-𑄈𑄘𑄨 𑄚𑄧-𑄛𑄨𑄚𑄳𑄦𑄧𑄱? 𑄃𑄟𑄳𑄦 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄢𑄨𑄘𑄨-𑄥𑄪𑄘𑄳𑄅𑄧𑄟𑄴
𑄞𑄌𑄴-𑄃𑄳𑄅𑄧𑄇𑄳𑄅𑄴𑄧𑄢𑄳𑄦𑄬 𑄏𑄣𑄛𑄴𑄝𑄧𑄢𑄴𑅁 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄃𑄬𑄇𑄳𑄦𑄴𑄧𑄱 𑄎𑄖𑄴 𑄦𑄨𑄏𑄬𑄝𑄬 𑄚𑄨𑄎𑄧𑄱𑄢𑄴 𑄇𑄝𑄧𑄢𑄴-𑄌𑄪𑄝𑄳𑄅𑄧𑄢𑄴 𑄛𑄨𑄚𑄨𑄦𑄳𑄣𑄳𑄠𑄬 𑄞𑄢𑄨 𑄘𑄳𑄅𑄧𑄣𑄴 𑄣𑄉𑄬 "𑅁 𑄖𑄪𑄚𑄪 𑄌𑄳𑄅𑄧𑄣𑄨 𑄌𑄳𑄅𑄧𑄣𑄨 𑄓𑄇𑄴𑄖𑄳𑄅𑄧𑄌𑄳𑄠𑄬𑄴𑄢𑄴
𑄟𑄳𑄅𑄧𑄇𑄳𑄦𑄴𑄧𑄱𑄢𑄳𑄦𑄬 𑄗𑄎𑄬𑄭 𑄃𑄧𑄇𑄧𑄙 𑄇𑄳𑄅𑄳𑄃𑄧𑄠𑄳𑄦𑄬𑅁 𑄖𑄬𑄴𑄚𑄳𑄦𑄨𑄁 𑄜𑄪𑄢𑄳𑄆𑄬 𑄃𑄘𑄟𑄴 𑄞𑄣𑄬𑄘𑄨 𑄛𑄳𑄆𑄘𑄳𑄠𑄬𑄚𑄳𑄦𑄬 𑄖𑄪𑄚𑄪 𑄊𑄧𑄢𑄧𑄖𑄴 𑄃𑄳𑄃𑄬𑄌𑄳𑄦𑄳𑄠𑄬𑄴𑅁 𑄃𑄘𑄟𑄧𑄖𑄴 𑄿𑄪𑄋𑄨 𑄟-𑄞𑄧𑄱𑄢𑄴 𑄎𑄨𑄖𑄴 𑄛𑄣𑄬𑄭 𑄘𑄨𑄝𑄳𑄠𑄬𑄖𑄳𑄠𑄬𑄴𑄠𑄴
𑄉𑄧𑄟𑄴 𑄉𑄧𑄟𑄴 𑄇𑄟𑄴 𑄦𑄘𑄧𑄖𑄴 𑄣𑄳𑄅𑄳𑄃𑄧𑄠𑄳𑄦𑄬𑄊𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄥𑄨𑄣𑄧𑄱𑄥𑄧𑄢 𑄃𑄘𑄟𑄳𑄦𑄚𑄴 𑄇𑄨 𑄙𑄳𑄅𑄧𑄇𑄳𑄠𑄬𑄴𑄚𑄴? 𑄥𑄬 𑄃𑄘𑄟𑄧𑄢𑄴 𑄟𑄚𑄦𑄌𑄳𑄦𑄴𑄪𑄚𑄴 𑄇𑄬𑄎𑄚𑄳𑄦𑄳𑄠𑄬𑄴 𑄃𑄬𑄿𑄇𑄴? 𑄈. 𑄃𑄘𑄟𑄧𑄖𑄴
𑄖𑄪𑄚𑄪𑄢𑄴 𑄝𑄝𑄧𑄢𑄳𑄦𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄇𑄳𑄅𑄧𑄣𑄨 𑄝𑄪𑄌𑄳𑄦𑄳𑄠𑄬𑄴 𑄘𑄉𑄧𑄚𑄴? 𑄉. 𑄎𑄘𑄪𑄢𑄧𑄱 𑄇𑄧𑄚𑄳𑄦𑄴? 𑄖𑄬 𑄝𑄬𑄣𑄳𑄠𑄬𑄴 𑄟𑄙𑄚𑄴 𑄇𑄨 𑄉𑄧𑄢𑄳𑄦𑄬? 𑄊. 𑄝𑄪𑄢𑄩𑄢𑄴 𑄟𑄧𑄚𑄧𑄢𑄴 𑄦𑄦𑄳𑄅𑄧𑄌𑄴 𑄇𑄨 𑄃𑄬𑄦𑄳𑄣𑄧? 𑄖𑄬
𑄇𑄨𑄖𑄳𑄦𑄳𑄠𑄬𑄴𑄠𑄴 𑄟𑄪𑄌𑄳𑄦𑄴𑄧𑄱 𑄎𑄬𑄠𑄳𑄦𑄬? 𑄟𑄪𑄌𑄳𑄦𑄴𑄧𑄱 𑄎𑄬𑄭𑄚𑄳𑄠𑄬𑄠𑄴 𑄖𑄢𑄴 𑄇𑄨 𑄦𑄳𑄅𑄧𑄠𑄳𑄦𑄬? 𑄋. "𑄟𑄧𑄢𑄴𑄙𑄧 𑄈𑄧𑄚𑄴𑄙𑄧𑄚𑄴 𑄚𑄬𑄭, 𑄎 𑄛𑄳𑄅𑄧𑄢𑄨𑄝𑄧𑄱, 𑄖𑄭𑄪𑄙𑄧 𑄝𑄎𑄨 𑄗𑄬𑄝𑄬, 𑄇𑄨 𑄉𑄳𑄅𑄧𑄢𑄨𑄙𑄁𑄪, 𑄇𑄧𑄝𑄣𑄧𑄢𑄴
𑄣𑄨𑄊𑄧𑄚𑄴 𑄈𑄳𑄅𑄧𑄚𑄴𑄙𑄳𑄆𑄬 𑄚𑄧𑄝𑄢𑄬 "𑅁 -----𑄃𑄬 𑄇𑄧𑄙𑄊𑄚𑄴 𑄇𑄧𑄚𑄳𑄦𑄴 𑄇𑄢𑄳𑄦𑄬 𑄇𑄳𑄅𑄳𑄃𑄧𑄠𑄳𑄦𑄬? 𑄖𑄢𑄴 𑄃𑄬 𑄇𑄧𑄙𑄊𑄚𑄴 𑄇𑄧𑄞𑄢𑄴 𑄇𑄢𑄧𑄚𑄴 𑄇𑄨?</p>
 
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄬𑄠𑄳𑄦𑄬 - 𑄚𑄘𑄧𑄁𑄥 𑄟𑄚𑄦𑄌𑄴 ----- 𑄃𑄘𑄟𑄧𑄖𑄴 𑄇𑄧𑄟𑄴 𑄚𑄳𑄦𑄧 𑄃𑄬𑄦𑄳𑄣𑄇𑄴𑅁 𑄈. 𑄌𑄧𑄌𑄴𑄎-𑄌𑄳𑄅𑄧𑄌𑄴𑄎𑄨
𑄉𑄧𑄝𑄉𑄳𑄅𑄧𑄝𑄨,𑄢𑄬𑄚 𑄢𑄬𑄚𑄨 𑄟𑄳𑄦𑄏𑄬𑄥𑄚𑄬 ------𑅁 𑄉. 𑄥𑄬 𑄃𑄘𑄟𑄧𑄖𑄴 𑄎𑄘𑄪𑄢𑄧𑄱 𑄃𑄬𑄇𑄳𑄦𑄴𑄧𑄱 𑄚𑄘𑄧𑄁𑄥 ---- 𑄛𑄧𑄱𑅁 𑄖𑄪𑄚𑄪 𑄇𑄧𑄚𑄳𑄦𑄧 𑄥𑄧𑄟𑄳𑄆𑄧 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄳𑄦𑄴𑄪𑄚𑄴 𑄊𑄧𑄢𑄧𑄖𑄴 𑄃𑄬𑄦𑄳𑄣𑄬,
𑄎𑄘𑄪𑄢𑄧𑄱𑄢𑄴 𑄝𑄏𑄨 𑄢𑄧 𑄥𑄪𑄚𑄨 𑄟𑄧𑄚𑄴 ------ 𑄦𑄧𑄞𑄢𑄴 𑄃𑄧𑄇𑄴𑄗𑄧 𑄦𑄳𑄆𑄧𑅁 𑄊. 𑄥𑄬 𑄃𑄧𑄇𑄴𑄗𑄧𑄖𑄴 𑄖𑄪𑄚𑄪 𑄃𑄬𑄇𑄳𑄦𑄴𑄧𑄱 𑄌𑄋𑄴𑄟𑄳𑄦 𑄓𑄇𑄴𑄖𑄧𑄢𑄴 𑄣𑄳𑄆 𑄉𑄬𑄊𑄦𑄳𑄆 𑄖𑄣𑄳𑄅𑄴𑄧𑄠𑄴 𑄃𑄬𑄇𑄳𑄦𑄴𑄧𑄱𑄢𑄳𑄦𑄬
-----𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄚𑄬𑄠𑄳𑄦𑄬 - 𑄚𑄘𑄧𑄁𑄥 𑄟𑄚𑄦𑄌𑄴 𑄥𑄨𑄣𑄧𑄱𑄍𑄧𑄢 𑄃𑄘𑄟𑄧𑄖𑄴 𑄇𑄧𑄟𑄴 𑄚𑄳𑄦𑄧 𑄃𑄬𑄦𑄳𑄣𑄇𑄴𑅁 𑄈. 𑄦𑄨𑄙𑄪𑄇𑄳𑄦𑄴𑄪𑄚𑄴 𑄟𑄚𑄪𑄏𑄧𑄱𑄢𑄴 𑄥𑄬𑄢𑄬 𑄝𑄚𑄳𑄦 𑄖𑄪𑄚𑄪 𑄝𑄝𑄧𑄢𑄴
𑄎𑄪𑄟𑄧𑄱 𑄇𑄬𑄖𑄳𑄠𑄬𑄴 𑄌𑄨𑄘𑄳𑄠𑄬 𑄌𑄧𑄌𑄴𑄎 𑄃𑄊𑄬𑅁 𑄉. 𑄥𑄳𑄃𑄧𑄢𑄧𑄖𑄴 𑄖𑄪𑄚𑄪 𑄓𑄇𑄴𑄖𑄳𑄅𑄧𑄢𑄨 𑄛𑄌𑄴 𑄉𑄳𑄅𑄧𑄢𑄳𑄦𑄨 𑄦𑄬𑄚𑄬 𑄦𑄬𑄚𑄬 𑄖𑄬𑄴𑄚𑄳𑄦𑄨𑄁 𑄉𑄧𑄢𑄳𑄦 𑄙𑄳𑄅𑄧𑄣𑄳𑄠𑄴𑄧𑄱𑅁 𑄊. 𑄈𑄧𑄝𑄧𑄢𑄳𑄦𑄚𑄴 𑄥𑄪𑄚𑄨 𑄝𑄪𑄢𑄩 𑄖𑄪𑄚𑄪𑄟
𑄟𑄪𑄌𑄳𑄦𑄴𑄧𑄱 𑄎𑄬𑄚𑄬𑄭 𑄟𑄧𑄌𑄴𑄗𑄧 𑄈𑄪𑄏𑄨 𑄦𑄧𑄦𑄳𑄣𑄧𑅁 𑄋. 𑄓𑄇𑄴𑄖𑄳𑄅𑄧𑄌𑄳𑄠𑄬𑄴𑄢𑄴 𑄝𑄝𑄧𑄊𑄧𑄢𑄴 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄥𑄳𑄃𑄧𑄢𑄧𑄖𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄈𑄬𑄝𑄢𑄴𑄴-𑄘𑄬𑄝𑄢𑄴, 𑄓𑄇𑄴𑄖𑄳𑄅𑄧𑄢𑄨, 𑄚𑄘𑄧𑄁𑄥, 𑄣𑄘𑄉𑄧𑄖𑄴, 𑄃𑄇𑄳𑄠𑄬𑄴𑄋𑄴, 𑄥𑄨𑄋𑄳𑄅𑄧𑄞𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄧𑄣𑄴𑄛𑄬𑄠𑄳𑄦𑄬 = 𑄈𑄪𑄣𑄧𑄱𑄟𑄬𑄿𑅁 𑄥𑄨𑄣𑄧𑄱𑄍𑄧𑄢 = 𑄎𑄬 𑄍𑄧𑄢𑄚𑄳𑄦𑄨𑄖𑄴 𑄥𑄨𑄣𑄴 𑄗𑄚𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄴 = 𑄣𑄬𑄊𑄥𑄨𑄊𑄬𑄘𑄬 𑄊𑄧𑄢𑄴𑅁 𑄓𑄇𑄴𑄖𑄧𑄢𑄴 = 𑄎𑄬 𑄃𑄧𑄥𑄪𑄇𑄴 𑄉𑄧𑄟𑄴
𑄉𑄧𑄢𑄳𑄦𑄬𑅁 𑄝𑄳𑄅𑄧𑄖𑄴𑄘𑄳𑄠𑄧 = 𑄈𑄨𑄣𑄴𑄧𑄱 𑄓𑄇𑄴𑄖𑄧𑄢𑄴𑅁 𑄃𑄪𑄣𑄴𑄧𑄱𑄟𑄧𑄌𑄴𑄖𑄧𑄱 = 𑄃𑄪𑄖𑄧𑄣𑄟𑄧𑄚𑄴𑅁 𑄃𑄘𑄟𑄴 =𑄎𑄬 𑄎𑄉𑄖𑄴 𑄟𑄚𑄦𑄌𑄴 𑄗𑄚𑄴𑅁 𑄖𑄬𑄴𑄚𑄳𑄦𑄨𑄁 = 𑄥𑄨𑄊𑄬𑄚𑅁 𑄈𑄧𑄚𑄴𑄙𑄧𑄚𑄴 = 𑄢𑄳𑄅𑄧𑄇𑄳𑄦𑄳𑄠𑄬𑄴
𑅁 𑄥𑄳𑄃𑄧𑄦𑄧𑄢𑄴 = 𑄖𑄦𑄳𑄅𑄧𑄚𑄴𑅁</p>

<h2>𑄥𑄳𑄅𑄧𑄘𑄨𑄇𑄳𑄅𑄧𑄚𑄳𑄠𑄬𑄴 𑄙𑄧𑄚𑄴𑄛𑄪𑄘𑄨</h2>
 
<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>'𑄚𑄬𑄠𑄳𑄦𑄬 - 𑄚𑄘𑄧𑄁𑄥𑄢𑄴 𑄃𑄪𑄢𑄧𑄲𑄚𑄴 𑄘𑄚𑄴, 𑄒𑄉𑄪𑄢𑄴 𑄟𑄳𑄅𑄧𑄐𑄳𑄠𑄬𑄴𑄋𑄳𑄦𑄧𑄢𑄴 𑄥𑄳𑄠𑄧𑄋𑄧𑄘𑄚𑄴,𑄥𑄳𑄅𑄧𑄘𑄨𑄟𑄨𑄣𑄳𑄠𑄬𑄢𑄴 𑄚𑄬𑄉𑄧 𑄘𑄚𑄴'𑅁 -- 𑄃𑄳𑄆𑄬 𑄇𑄧𑄙𑄊𑄚𑄴 𑄎𑄖𑄴𑄖𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄣𑄢𑄴𑄌𑄢𑄴
𑄚𑄧 𑄦𑄧𑄣𑄬𑄠𑄳𑄅𑄧 𑄙𑄧𑄚𑄴𑄛𑄪𑄘𑄨𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄎𑄧𑄘𑄬𑄛𑄧𑄘𑄬 𑄉𑄳𑄅𑄧𑄢𑄳𑄦𑄨 𑄈𑄘𑄳𑄆𑄬 𑄛𑄢𑄬𑅁 𑄇𑄨𑄖𑄳𑄠𑄬𑄴𑄠𑄴, 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎 𑄎𑄧𑄇𑄳𑄦𑄬𑄴 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄎𑄬𑄝𑄢𑄴 𑄛𑄪𑄘𑄪𑄛𑄘 𑄉𑄧𑄢𑄳𑄦𑄬𑄢𑄴 𑄥𑄬𑄇𑄳𑄦𑄬𑄴𑄚𑄴
𑄝𑄬𑄇𑄴 𑄉𑄝𑄪𑄌𑄳𑄦𑄳𑄠𑄬𑄴 𑄥𑄨𑄟𑄪𑄌𑄳𑄠𑄬𑄴 𑄊𑄪𑄚𑄧𑄢𑄬 𑄦𑄘𑄬𑄦𑄘𑄬 𑄛𑄧𑄢𑄴𑄝𑄧𑄚 𑄇𑄉𑄳𑄅𑄧𑄌𑄴 𑄛𑄘𑄳𑄄𑄬 𑄎𑄢𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄢𑄙𑄟𑄧𑄚𑄳𑄦𑄬𑄠𑄳𑄦𑄧𑄱 𑄥𑄳𑄆𑄬 𑄎𑄢𑄨 𑄇𑄉𑄳𑄅𑄧𑄌𑄴 𑄛𑄚𑄳𑄦𑄖𑄳𑄦𑄴𑄪𑄚𑄴 𑄝𑄎𑄨 𑄎𑄬𑄭 𑄚𑄳𑄃𑄧 𑄝𑄢𑄳𑄦𑄬
𑅁 𑄥𑄬𑄇𑄳𑄦𑄬𑄴𑄚𑄳𑄆𑄴 𑄙𑄧𑄚𑄴𑄛𑄪𑄘𑄨 𑄥𑄪𑄙𑄧𑄱𑄢𑄟𑄴 𑄖𑄨𑄝𑄨𑄢𑄳𑄠𑄬𑄖𑄳𑄦𑄴𑄪𑄚𑄴 𑄟𑄇𑄳𑄦𑄳𑄠𑄬𑄴 𑄥𑄧𑄘𑄨𑄇𑄧𑄚𑄳𑄠𑄬𑄴𑄢𑄴 𑄚𑄬𑄉𑄧 𑄘𑄚𑄴𑅁 𑄥𑄪𑄙𑄧𑄱𑄢𑄟𑄴! 𑄥𑄪𑄙𑄧𑄱𑄢𑄟𑄴! 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄛𑄌𑄴 𑄦𑄖𑄳𑄠𑄬𑄴𑄢𑄴 𑄝𑄚𑄴𑄙 𑄢𑄌𑄴𑄊𑄧𑄢𑄧
𑄛𑄪𑄣𑄩𑄌𑄴 𑄥𑄳𑄆𑄬 𑄖𑄨𑄝𑄨𑄢𑄳𑄠𑄬 𑄥𑄪𑄙𑄧𑄱𑄢𑄟𑄴𑅁 𑄥𑄬 𑄥𑄪𑄙𑄧𑄱𑄢𑄟𑄬 𑄃𑄬𑄌𑄳𑄦𑄳𑄠𑄬𑄴 𑄢𑄙𑄟𑄧𑄚𑄳𑄦𑄧𑄢𑄳𑄦𑄬 𑄊𑄧𑄢𑄧𑄖𑄴 𑄃𑄪𑄔𑄨 𑄛𑄧𑄢𑄴𑄝𑄧𑄚 𑄇𑄉𑄳𑄅𑄧𑄌𑄴 𑄝𑄢𑄳𑄄𑄬 𑄘𑄳𑄠𑄬𑅁 𑄛𑄛𑄩 𑄦𑄳𑄆 𑄦𑄭 𑄍𑄳𑄅𑄧𑄞𑄧𑄱 𑄟𑄳𑄦𑄏𑄳𑄅𑄧𑄝𑄨𑄘𑄨 𑄚𑄳𑄃𑄧
𑄎𑄔𑄬 𑄢𑄙𑄟𑄧𑄚𑄳𑄦𑄬 𑄖𑄢𑄳𑄦𑄬 𑄃𑄨𑄢𑄨 𑄟𑄧𑄉𑄧𑄣𑄧 𑄎𑄪𑄖𑄴𑄙𑄧𑄱𑄖𑄴 𑄎𑄬𑄭 𑄛𑄬𑄞𑄧 ---- 𑄥𑄨𑄠𑄳𑄦𑄬𑄚𑄴 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄴 𑄇𑄧𑄚𑄳𑄦𑄧𑄙𑄨𑄚𑄴 𑄞𑄝𑄧𑄚 𑄥𑄢𑄩 𑄃𑄪𑄔𑄨 𑄚𑄳𑄃𑄧 𑄝𑄢𑄬𑅁 𑄥𑄬𑄚𑄬 𑄖 𑄟𑄧𑄚𑄧𑄖𑄴 𑄃𑄛𑄴𑄥𑄬
𑄃𑄛𑄴 𑄟𑄧𑄚𑄧𑄘𑄪𑄊𑄧𑄱𑄢𑄴 𑄥𑄣𑄴𑄉𑄳𑄅𑄧𑄢𑄳𑄦 𑄎𑄪𑄇𑄴 𑄝𑄚𑄨 𑄎𑄬𑄠𑄬𑄊𑄳𑄆𑅁</p>

<p>𑄇𑄨𑄖𑄳𑄠𑄬𑄴𑄠𑄴,𑄥𑄬𑄇𑄳𑄦𑄬𑄴𑄚𑄴 𑄙𑄚𑄴𑄛𑄘 𑄃𑄘𑄟𑄧𑄖𑄴 𑄃𑄳𑄃 𑄢𑄬𑄌𑄴𑄎𑄳𑄠𑄧𑄢𑄴 𑄚𑄚 𑄇𑄪𑄟𑄧𑄁𑄉𑄧𑄣𑄧 𑄌𑄨𑄚𑄴𑄧𑄱 𑄘𑄬𑄊 𑄘𑄳𑄠𑄬𑅁 𑄢𑄬𑄘𑄳𑄅𑄧𑄖𑄴 𑄦𑄧𑄣𑄬 𑄏𑄉𑄬𑄏𑄇𑄴 𑄖𑄧𑄘𑄬𑄇𑄴 𑄞𑄧𑄁 𑄛𑄧𑄢𑄧𑄚𑄴𑅁 𑄚𑄨𑄏𑄨 𑄢𑄬𑄘𑄳𑄅𑄧𑄖𑄴
𑄃𑄧𑄚𑄴𑄥𑄪𑄢𑄴 𑄍𑄧𑄢𑄴𑄟 𑄘𑄳𑄅𑄧𑄉𑄬 𑄍𑄧 𑄓𑄉𑄧𑄚𑄴𑅁 𑄘𑄨𑄝𑄪𑄌𑄳𑄦𑄳𑄠𑄬𑄴 𑄦𑄧𑄣𑄬 𑄜𑄬𑄞𑄳𑄅𑄧𑄠𑄬 𑄓𑄳𑄅𑄧𑄉𑄳𑄅𑄧𑄢𑄨 𑄃𑄪𑄔𑄧𑄱𑄚𑄴𑅁 𑄃𑄧𑄝𑄬𑄣𑄠𑄴 𑄇𑄳𑄅𑄧𑄢𑄩 𑄇𑄪𑄢𑄳𑄦𑄧𑄱𑄠𑄴 𑄇𑄧𑄢𑄴 𑄇𑄧𑄢𑄚𑄴𑅁 𑄃𑄘𑄟𑄧 𑄥𑄪𑄘𑄪𑄢𑄧𑄱 𑄞𑄨𑄘𑄨𑄢𑄳𑄠𑄬
𑄦𑄳𑄅𑄧𑄢𑄨𑄋𑄴 𑄌𑄧𑄋𑄧𑄢𑄠𑄴 𑄖𑄳𑄆𑄬𑄇𑄴 𑄇𑄢𑄳𑄦𑄧𑄚𑄴𑅁 𑄟𑄚𑄫𑄌𑄴 𑄎𑄧𑄚𑄴 𑄗𑄪𑄝𑄬𑄣𑄬 𑄜𑄪𑄎𑄪𑄜𑄪𑄎𑄪 𑄝𑄚 𑄥𑄬 𑄇𑄧𑄙,---𑄘𑄬𑄏𑄧𑄖𑄴 𑄇𑄨 𑄦𑄧𑄝𑄧 𑄇𑄨 𑄚𑄧𑄞𑄧! 𑄙𑄚𑄴𑄛𑄘 𑄃𑄘𑄟𑄧𑄢𑄴 𑄟𑄚𑄫𑄏𑄧𑄱𑄢𑄴 𑄝𑄬𑄉𑄧𑄢𑄴 𑄛𑄧𑄢𑄚𑄴
𑄌𑄳𑄅𑄧𑄇𑄴 𑄌𑄳𑄅𑄧𑄇𑄴! 𑄥𑄬𑄚𑄳𑄦𑄬 𑄙𑄧𑄚𑄴𑄛𑄪𑄘𑄨 𑄟𑄧𑄚𑄧𑄘𑄪𑄊𑄳𑄠𑄬 𑄦𑄣𑄪𑄉𑄧𑄱 𑄦𑄳𑄆 𑄊𑄧𑄢𑄧 𑄇𑄧𑄚𑄖𑄴 𑄝𑄳𑄅𑄧𑄏𑄨 𑄉𑄪𑄏𑄨 𑄉𑄪𑄏𑄨 𑄇𑄚𑄬𑄢𑄴 𑄃𑄳𑄃 𑄟𑄧𑄚𑄧 𑄙𑄪𑄚𑄴𑄘𑄪𑄊𑄳𑄠𑄬 𑄌𑄳𑄅𑄧𑄊𑄳𑄅𑄧𑄛𑄚𑄩 𑄛𑄬𑄣𑄁 𑄝𑄳𑄄𑄬 𑄎𑄢𑄴𑅁 𑄘𑄪𑄌𑄴
𑄘𑄬𑄢𑄴 𑄖𑄢𑄴 𑄥𑄳𑄆𑄬 𑄌𑄳𑄆𑄬𑄢𑄴 𑄃𑄋𑄪𑄣𑄳𑄠𑄬𑄴 𑄇𑄧𑄝 𑄣𑄚𑄳𑄦𑄧𑄢𑄳𑄦𑄬,---'𑄃𑄳𑄅𑄧 𑄉𑄳𑄅𑄧𑄏𑄬𑄚𑄴! 𑄃𑄨𑄠𑄳𑄦𑄬𑄚𑄴 𑄟𑄧𑄢𑄳𑄦𑄬 𑄖𑄭𑄪 𑄇𑄨 𑄉𑄳𑄅𑄧𑄣𑄳𑄦𑄳𑄠𑄬𑄴𑅁 𑄇𑄧𑄎𑄧𑄟 𑄝𑄧𑄏𑄧𑄖𑄴 𑄇𑄨 𑄝𑄬𑄘𑄧𑄟𑄠𑄴 𑄟𑄧𑄢𑄴 𑄜𑄪𑄣𑄧𑄱
𑄎𑄨𑄋𑄴𑄇𑄚𑄨𑄖𑄴 𑄓𑄇𑄴 𑄣𑄉𑄳𑄆𑄬 𑄘𑄨𑄝𑄳𑄠𑄬𑄢𑄴 𑄝𑄪𑄖𑄴𑄙𑄨 𑄖𑄪𑄣𑄨𑄦𑄳𑄣𑄳𑄠𑄬𑅁 𑄃𑄬 𑄎𑄧𑄚𑄧𑄟𑄧𑄖𑄴𑄔𑄧 𑄟𑄭𑄪 𑄇𑄢𑄳𑄦𑄧𑄢𑄳𑄦𑄬 𑄇𑄧𑄚𑄧𑄇𑄨𑄌𑄳𑄦𑄴𑄪 𑄈𑄚𑄧𑄎𑄬𑄠𑄬 𑄉𑄳𑄅𑄧𑄌𑄳𑄦𑄳𑄠𑄧𑄴𑄋𑄴 𑄞𑄨𑄣𑄨 𑄟𑄧𑄚𑄧𑄖𑄴 𑄚𑄳𑄆𑄬𑅁 𑄚𑄇𑄨 𑄉𑄳𑄅𑄧𑄏𑄬𑄚𑄴--𑄖𑄭𑄪
𑄟𑄧𑄢𑄴 𑄃𑄉𑄧 𑄎𑄧𑄚𑄧𑄟𑄧𑄢𑄴 𑄇𑄧𑄎𑄧𑄣𑄳𑄦𑄴𑄚𑄳𑄦𑄨𑄢𑄴 𑄊𑄨𑄚𑄳𑄠𑄬 𑄇𑄬𑄚 𑄃𑄪𑄉𑄪𑄢𑄬 𑄞𑄢𑄴 𑄌𑄳𑄃𑄧𑄢𑄴,𑄥𑄨𑄠𑄬𑄚𑄧𑄙𑄧 𑄇𑄳𑄆 𑄚𑄧 𑄝𑄢𑄧𑄋𑄧𑄢𑄴𑅁 𑄟𑄖𑄴𑄧𑄢𑄴 𑄉𑄳𑄅𑄧𑄏𑄬𑄚𑄴,𑄬𑄎𑄳𑄃𑄬 𑄖𑄳𑄅𑄧𑄣𑄴𑄝𑄨𑄌𑄴 𑄉𑄳𑄅𑄧𑄢𑄳𑄦𑄨𑄌𑄴,-- 𑄃𑄟𑄩
𑄟𑄨𑄣𑄳𑄠𑄬𑄊𑄪𑄚𑄴 𑄜𑄪𑄣𑄧𑄱</p>

<p>𑄎𑄖𑄴,𑄟𑄧𑄢𑄧𑄖𑄳𑄦𑄴𑄪𑄚𑄴 𑄖𑄢𑄳𑄦 𑄎𑄪𑄚𑄨𑄠𑄳𑄅𑄧 𑄞𑄧𑄋𑄧𑄢𑄳𑄦 𑄎𑄖𑄴 𑄃𑄟𑄩 𑄖𑄢𑄳𑄦𑄢𑄴 𑄛𑄧𑄢𑄴𑄥𑄣𑄴𑄧𑄱 𑄦𑄳𑄅𑄧𑄚𑄳𑄆𑄬 𑄝𑄎𑄨 𑄗𑄬𑄠𑄴𑅁 𑄉𑄌𑄴 𑄚𑄳𑄆𑄬 𑄉𑄳𑄅𑄧𑄢𑄨 𑄥𑄳𑄆𑄬 𑄛𑄧𑄢𑄴𑄥𑄣𑄴𑄧𑄱 𑄝𑄎𑄨𑄝𑄧𑄱 𑄇𑄨𑄋𑄨𑄢𑄳𑄦𑄨? 𑄃𑄳𑄅𑄧
𑄉𑄳𑄅𑄧𑄏𑄬𑄚𑄴! 𑄃𑄨𑄠𑄳𑄦𑄬𑄚𑄴 𑄃𑄬𑄇𑄴𑄇 𑄈𑄟𑄇𑄳𑄦𑄴𑄠𑄴 𑄟𑄪𑄢𑄧𑄱𑄖𑄴 𑄛𑄳𑄅𑄧𑄢𑄨 𑄑𑄳𑄅𑄧𑄣𑄳𑄆𑄬 𑄌𑄳𑄃𑄬𑄭𑄌𑄴𑅁</p>

<p>𑄙𑄧𑄚𑄴𑄛𑄪𑄘𑄨 𑄙𑄪𑄚𑄴𑄘𑄫𑄇𑄴 𑄉𑄧𑄢𑄳𑄦𑄬𑄢𑄴 𑄥𑄬 𑄉𑄧𑄢𑄳𑄦𑄬𑄢𑄴,---𑄟𑄖𑄴𑄧𑄢𑄴 𑄎𑄳𑄃𑄬 𑄖𑄢𑄴 𑄟𑄧𑄚𑄬 𑄝𑄪𑄌𑄴 𑄚𑄧 𑄛𑄳𑄃𑄠𑄴𑅁 𑄥𑄬𑄚𑄬 𑄙𑄧𑄚𑄴𑄛𑄪𑄘𑄨 𑄖𑄨𑄝𑄨𑄢𑄳𑄠𑄬 𑄥𑄪𑄙𑄧𑄱𑄢𑄟𑄧𑄖𑄳𑄦𑄴𑄪𑄚𑄴 𑄈𑄘𑄨 𑄛𑄬𑄭𑄌𑄴 𑄟𑄘𑄨𑄖𑄴 𑄛𑄘𑄨
𑄖𑄨𑄉𑄨𑄚𑄨 𑄌𑄪𑄣𑄴 𑄒𑄬𑄋𑄧𑄖𑄴 𑄝𑄬𑄢𑄳𑄄𑄬 𑄥𑄳𑄅𑄧𑄘𑄨 𑄟𑄨𑄣𑄳𑄠𑄬𑄢𑄴 𑄚𑄬𑄉𑄧𑄘𑄚𑄴 𑄟𑄊𑄨 𑄌𑄬𑄦𑄳𑄣𑄧𑅁 𑄇𑄨𑄚𑄴𑄘𑄪 𑄇𑄧𑄙 𑄦𑄧𑄣𑄧𑄘𑄬,-𑄒𑄉𑄪𑄢𑄴 𑄟𑄳𑄅𑄧𑄐𑄳𑄠𑄬𑄴𑄋𑄳𑄦𑄧𑄖𑄳𑄦𑄴𑄪𑄚𑄴 𑄇𑄨 𑄛𑄧𑄱 𑄟𑄉𑄨𑄦𑄳𑄣𑄳𑄠𑄬 𑄛𑄳𑄃𑄠𑄴? 𑄇𑄧𑄙𑄧𑄉𑄬𑄬𑄿
𑄥𑄪𑄙𑄧𑄱𑄢𑄟𑄴 𑄦𑄧𑄣𑄧𑄘𑄬 𑄢𑄌𑄴 𑄊𑄧𑄢𑄧𑄢𑄴 𑄝𑄬𑄘𑄧𑄚𑄴 𑄙𑄢𑄨 𑄛𑄌𑄴 𑄦𑄖𑄳𑄦𑄳𑄠𑄬𑄴𑄢𑄴 𑄝𑄚𑄴𑄙 𑄛𑄪𑄣𑄩𑄌𑄴 𑄝𑄚𑅁 𑄖𑄬𑄠𑄳𑄅𑄧 𑄇𑄨𑄋𑄨𑄢𑄩 𑄢𑄎𑄢𑄴 𑄇𑄧𑄙 𑄃𑄧𑄜𑄬𑄣 𑄉𑄳𑄅𑄧𑄢𑄨𑄞𑄧𑄱! 𑄇𑄧𑄙 𑄃𑄊𑄬 --'𑄢𑄎
𑄃𑄨𑄌𑄳𑄦𑄳𑄠𑄬𑄴𑄠𑄴 𑄝𑄝 𑄇𑄘𑄬'𑅁 𑄥𑄬𑄚𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄴 𑄚𑄬𑄉𑄧 𑄘𑄚𑄴 𑄟𑄉𑄚𑄳𑄦 𑄛𑄚𑄩𑄖𑄴 𑄛𑄳𑄅𑄧𑄢𑄨 𑄎𑄬𑄠𑄬𑄊𑄳𑄆𑅁 𑄙𑄧𑄚𑄴𑄛𑄪𑄘𑄨 𑄙𑄚𑄴 𑄚𑄳𑄆𑄬 𑄈𑄬𑄢𑄴 𑄎𑄬 𑄏𑄢𑄨𑄣𑄧𑄱 𑄥𑄬 𑄥𑄢𑄴 𑄦𑄳𑄅𑄧𑄣𑄴𑅁</p>

<p>𑄢𑄙𑄟𑄧𑄚𑄳𑄦𑄬 𑄖𑄢𑄴 𑄃𑄧𑄏𑄢𑄴 𑄃𑄣𑄳𑄠𑄬𑄴𑄋𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄳𑄦𑄬 𑄝𑄪𑄏𑄳𑄆𑄬 𑄌𑄬𑄦𑄳𑄣𑄧 𑄎𑄳𑄃𑄬 𑄖𑄢𑄴 𑄟𑄧𑄚𑄬 𑄚𑄧 𑄗𑄧𑄢𑄬𑅁 𑄥𑄬𑄚𑄳𑄦𑄬 𑄎𑄬𑄢𑄬𑄙𑄨 𑄢𑄙𑄟𑄧𑄚𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄳𑄦𑄬 𑄝𑄨𑄢𑄧𑄱𑄢𑄴 𑄛𑄳𑄅𑄧𑄢𑄬𑄇𑄳𑄦𑄳𑄠𑄬𑄴
𑄘𑄬𑄊𑄳𑄆𑄬 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄴 𑄝𑄪𑄌𑄴 𑄃𑄚𑄳𑄦𑄨𑄘𑄨 𑄥𑄦𑄧𑄌𑄴 𑄃𑄝𑄪𑄎𑄳𑄆𑄬 𑄘𑄨𑄦𑄳𑄣𑄧𑄱𑅁 𑄝𑄢𑄳𑄦𑄧 𑄦𑄘𑄧 𑄟𑄙𑄖𑄳𑄦𑄴𑄪𑄚𑄴 𑄏𑄟𑄴 𑄟𑄢𑄨 𑄛𑄳𑄆𑄠𑄳𑄅𑄧 𑄃𑄪𑄉𑄪𑄢𑄳𑄠𑄬 𑄈𑄪𑄌𑄴 𑄘𑄨 𑄘𑄨 𑄝𑄢𑄚𑅁 𑄦𑄖𑄳𑄦𑄳𑄠𑄬𑄴𑄢𑄴
𑄌𑄣𑄚𑄢𑄴 𑄥𑄨𑄇𑄳𑄦𑄳𑄠𑄬𑄴 𑄉𑄪𑄢𑄪 𑄌𑄧𑄿𑄝𑄝𑄧𑄖𑄳𑄦𑄴𑄪𑄚𑄴 𑄎𑄳𑄃 𑄥𑄨𑄇𑄳𑄦𑄳𑄠𑄬𑄴 𑄥𑄨𑄠𑄳𑄦𑄬𑄚𑄨 𑄝𑄳𑄃𑄬𑄇𑄴 𑄛𑄧𑄘𑄬 𑄛𑄧𑄘𑄬 𑄘𑄬𑄊𑄳𑄆𑄬 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄳𑄦𑄴𑄪𑄚𑄴 𑄇𑄧𑄚𑄳𑄦𑄧 𑄝𑄝𑄧𑄘𑄬 𑄟𑄧𑄚𑄧𑄘𑄪𑄊𑄧𑄱𑄢𑄴 𑄥𑄣𑄴𑄉𑄳𑄅𑄧𑄢𑄳𑄦 𑄈𑄧𑄱𑄠𑄴
𑄘𑄨𑄦𑄳𑄣𑄧𑄱𑅁 𑄟𑄖𑄴𑄧𑄢𑄴 𑄙𑄧𑄚𑄴𑄛𑄪𑄘𑄨𑄢𑄴 𑄟𑄧𑄚𑄧𑄖𑄴 𑄎𑄳𑄃𑄬 𑄓𑄧𑄢𑄧 𑄛𑄪𑄇𑄴𑄪𑄚𑄳𑄦𑄳𑄠𑄬 𑄝𑄳𑄃 𑄝𑄚𑄳𑄦𑄳𑄠𑄬𑄴𑄖𑄳𑄦𑄴𑄪𑄚𑄴 𑄥𑄢𑄨 𑄚𑄧 𑄎𑄚𑄴𑅁 𑄇𑄨𑄖𑄳𑄦𑄳𑄠𑄬𑄴𑄠𑄴,𑄢𑄙𑄟𑄧𑄚𑄳𑄦𑄬 𑄎𑄪𑄖𑄴𑄙𑄧𑄱𑄖𑄴 𑄉𑄬𑄦𑄳𑄣𑄬 𑄇𑄨 𑄦𑄧𑄘𑄬 𑄇𑄨 𑄦𑄳𑄆𑄧 𑄖𑄢𑄴
𑄇𑄧𑄚𑄳𑄦𑄧 𑄗𑄠𑄴 𑄒𑄨𑄇𑄴 𑄚𑄳𑄆𑄬𑅁 𑄥𑄬𑄚𑄳𑄦𑄬 𑄙𑄧𑄚𑄴𑄛𑄪𑄘𑄨𑄢𑄴 𑄚𑄨𑄖𑄴𑄧𑄱 𑄛𑄧𑄢𑄚𑄴 𑄌𑄳𑄅𑄧𑄇𑄴 𑄌𑄳𑄅𑄧𑄇𑄴𑅁 𑄥𑄨𑄠𑄳𑄦𑄬𑄚𑄴 𑄦𑄧𑄚𑄠𑄳𑄅𑄧 𑄣𑄇𑄴𑅁 𑄝𑄚 𑄙𑄧𑄚𑄴𑄛𑄪𑄘𑄨𑄢𑄴 𑄞𑄨𑄣𑄨 𑄚𑄳𑄄𑄧,---𑄎𑄬 𑄇𑄪𑄚𑄧𑄲 𑄥𑄳𑄅𑄧𑄘𑄨
𑄟𑄨𑄣𑄳𑄠𑄬𑄢𑄴 𑄥𑄨𑄠𑄳𑄦𑄬𑄚𑄴 𑄦𑄧𑄞𑄢𑄴 𑄇𑄧𑄙𑅁 𑄇𑄨𑄖𑄳𑄦𑄳𑄠𑄬𑄴𑄠𑄴,𑄥𑄳𑄅𑄧𑄘𑄨 𑄟𑄨𑄣𑄳𑄠𑄬𑄢𑄴 𑄚𑄬𑄇𑄳𑄦𑄴𑄧𑄱 𑄦𑄧𑄣𑄧𑄘𑄬 𑄞𑄧𑄉𑄧𑄝𑄚𑄧 𑄥𑄚𑄴𑅁 𑄥𑄳𑄅𑄧𑄘𑄨 𑄟𑄨𑄣𑄬𑄭 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴,---'𑄇𑄳𑄠𑄧𑄋𑄧 𑄞𑄧𑄉𑄧𑄝𑄚𑄴 𑄉𑄳𑄅𑄧𑄖𑄧𑄟𑄴
𑄝𑄪𑄖𑄴𑄙𑄧𑄱 𑄃𑄳𑄃 𑄊𑄧𑄢𑄧 𑄞𑄧𑄉𑄧𑄝𑄚𑄴 𑄚𑄨𑄎𑄧𑄱 𑄚𑄬𑄇𑄳𑄦𑄧𑄴𑄱'𑅁 𑄥𑄬𑄚𑄳𑄦𑄬 '𑄚𑄨𑄎𑄧𑄱𑄢𑄴 𑄛𑄧𑄢𑄚𑄴 𑄎𑄳𑄅𑄧𑄇𑄴 𑄖𑄳𑄃𑄧𑄱 𑄚𑄨𑄎𑄧𑄱 𑄚𑄬𑄇𑄳𑄦𑄴𑄧𑄱𑄢𑄴 𑄟𑄚𑄴-𑄃𑄨𑄌𑄴𑄎𑄳𑄠𑄧𑄖𑄴 𑄝𑄎𑄨 𑄗𑄳𑄅𑄧𑄇𑄴,' --𑄃𑄨𑄠𑄳𑄦𑄬𑄚𑄴 𑄥𑄳𑄅𑄧𑄘𑄨 𑄟𑄨𑄣𑄬𑄭
𑄞𑄝𑄧𑄚𑄴𑅁 𑄒𑄨𑄇𑄴 𑄙𑄧𑄚𑄴𑄛𑄪𑄘𑄨𑄠𑄳𑄅𑄧 𑄥𑄨𑄠𑄳𑄦𑄬𑄚𑄴 𑄞𑄝𑄨 𑄖 𑄚𑄬𑄉𑄧𑄢𑄴 𑄌𑄨𑄘𑄳𑄠𑄬 𑄙𑄚𑄴𑄘𑄣𑄳𑄆 𑄖𑄢𑄴 𑄛𑄌𑄴 𑄛𑄧𑄢𑄚𑄬 𑄖𑄚𑄴 𑄚𑄧 𑄟𑄚𑄬𑄢𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄚𑄴 𑄇𑄧𑄙𑄊𑄚𑄴 𑄙𑄧𑄚𑄴𑄛𑄪𑄘𑄨𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄎𑄧𑄘𑄬𑄛𑄧𑄘𑄬 𑄉𑄳𑄅𑄧𑄢𑄳𑄦𑄨 𑄈𑄘𑄳𑄆𑄬 𑄛𑄢𑄬? 𑄈. 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎 𑄟𑄧𑄉𑄧𑄣𑄧
𑄎𑄪𑄖𑄴𑄙𑄧𑄱𑄖𑄴 𑄎𑄬𑄝𑄢𑄴 𑄦𑄳𑄆𑄚𑄳𑄆𑄬 𑄉𑄝𑄪𑄌𑄳𑄦𑄳𑄠𑄬𑄴 𑄥𑄨𑄟𑄪𑄌𑄳𑄠𑄬𑄴 𑄊𑄪𑄚𑄧𑄢𑄳𑄦𑄬 𑄇𑄨 𑄇𑄉𑄳𑄅𑄧𑄌𑄴 𑄛𑄙𑄬𑄠𑄳𑄦𑄬? 𑄉. 𑄙𑄧𑄚𑄴𑄛𑄪𑄘𑄨 𑄇𑄖𑄳𑄦𑄴𑄪𑄚𑄴 𑄚𑄬𑄉𑄧 𑄘𑄚𑄴 𑄟𑄳𑄃𑄇𑄳𑄦𑄳𑄠𑄬𑄴? 𑄊. 𑄥𑄪𑄙𑄧𑄱𑄢𑄟𑄴 𑄇𑄧𑄚𑄳𑄦𑄴 𑄃𑄬𑄦𑄳𑄣𑄧
? 𑄋. 𑄃𑄬𑄇𑄴 𑄃𑄧𑄇𑄴𑄗𑄧𑄖𑄴 𑄢𑄬𑄌𑄴𑄎𑄳𑄠𑄧𑄢𑄴 𑄇𑄨 𑄇𑄨 𑄇𑄪𑄟𑄧𑄁𑄉𑄧𑄣𑄧 𑄌𑄨𑄚𑄴𑄧𑄱 𑄘𑄬𑄊 𑄘𑄳𑄠𑄬? 𑄌. 𑄙𑄧𑄚𑄴𑄛𑄪𑄘𑄨 𑄖𑄨𑄝𑄨𑄢𑄳𑄠𑄬 𑄥𑄪𑄙𑄧𑄱𑄢𑄟𑄧𑄖𑄳𑄦𑄴𑄪𑄚𑄴 𑄇𑄨𑄋𑄨𑄢𑄳𑄦𑄨 𑄚𑄬𑄉𑄧 𑄘𑄚𑄴 𑄟𑄳𑄦𑄳𑄃𑄇𑄳𑄦𑄳𑄠𑄬𑄴? 𑄍. 𑄥𑄳𑄅𑄧𑄘𑄨
𑄟𑄨𑄣𑄬𑄭 𑄚𑄬𑄇𑄳𑄦𑄴𑄧𑄱𑄢𑄬 𑄇𑄨 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴? 𑄎. 𑄥𑄳𑄅𑄧𑄘𑄨 𑄟𑄨𑄣𑄬𑄭 𑄚𑄬𑄇𑄳𑄦𑄴𑄧𑄱𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄇𑄨 𑄞𑄝𑄧𑄚𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄥𑄪𑄙𑄧𑄱𑄢𑄟𑄴! 𑄥𑄪𑄙𑄧𑄱𑄢𑄟𑄴!----- 𑄢𑄎𑄢𑄴 𑄛𑄌𑄴 𑄦𑄖𑄳𑄠𑄬𑄴𑄢𑄴 𑄝𑄚𑄴𑄙 𑄢𑄌𑄴𑄊𑄧𑄢𑄧 ---- 𑄥𑄳𑄆𑄬 𑄖𑄨𑄝𑄨𑄢𑄳𑄠𑄬
𑄥𑄪𑄙𑄧𑄱𑄢𑄟𑄴𑅁 𑄈. 𑄢𑄬𑄘𑄳𑄅𑄧𑄖𑄴 𑄦𑄧𑄣𑄬 𑄏𑄉𑄬𑄏𑄇𑄴 𑄖𑄧𑄘𑄬𑄇𑄴 ------𑅁 𑄉. 𑄢𑄙𑄟𑄧𑄚𑄳𑄦𑄬 𑄖𑄢𑄴 ----- 𑄙𑄧𑄚𑄴𑄛𑄪𑄘𑄨𑄢𑄳𑄦𑄬 𑄝𑄪𑄏𑄳𑄆𑄬 𑄌𑄬𑄦𑄳𑄣𑄧 𑄎𑄳𑄃𑄬 𑄖𑄢𑄴 𑄟𑄧𑄚𑄬 𑄚𑄧 𑄗𑄧𑄢𑄬𑅁
𑄊. 𑄥𑄳𑄅𑄧𑄘𑄨 𑄟𑄨𑄣𑄬𑄭 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴,- '𑄇𑄳𑄠𑄧𑄋𑄧 𑄞𑄧𑄉𑄧𑄝𑄚𑄴 -- 𑄃𑄳𑄃 𑄊𑄧𑄢𑄧 𑄞𑄧𑄉𑄧𑄝𑄚𑄴 ----𑅁 𑄋. 𑄇𑄨𑄖𑄳𑄦𑄳𑄠𑄬𑄴𑄠𑄴,𑄥𑄳𑄅𑄧𑄘𑄨 𑄟𑄨𑄣𑄳𑄠𑄬𑄢𑄴 𑄚𑄬𑄇𑄳𑄦𑄴𑄧𑄱 𑄦𑄧𑄣𑄧𑄘𑄬 ---- 𑄥𑄚𑄴
𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄥𑄪𑄙𑄧𑄱𑄢𑄟𑄴 𑄃𑄬𑄦𑄳𑄣𑄧 𑄝𑄨𑄎𑄧𑄠𑄴𑄉𑄨𑄢𑄨 𑄢𑄎𑄢𑄴 𑄌𑄉𑄧𑄢𑄴𑅁 𑄈. 𑄢𑄬𑄘𑄳𑄅𑄧𑄖𑄴 𑄦𑄧𑄣𑄬 𑄏𑄉𑄬𑄏𑄇𑄴 𑄖𑄧𑄘𑄬𑄇𑄴 𑄞𑄧𑄁 𑄛𑄧𑄢𑄧𑄚𑄴𑅁 𑄉. 𑄘𑄨𑄝𑄪𑄌𑄳𑄦𑄳𑄠𑄬𑄴 𑄦𑄧𑄣𑄬
𑄝𑄊𑄬 𑄓𑄳𑄅𑄧𑄉𑄳𑄅𑄧𑄢𑄨 𑄃𑄪𑄔𑄧𑄱𑄚𑄴𑅁 𑄊. 𑄙𑄚𑄴𑄛𑄘 𑄃𑄘𑄟𑄧𑄢𑄴 𑄟𑄚𑄫𑄏𑄧𑄱𑄢𑄴 𑄝𑄬𑄉𑄧𑄢𑄴 𑄛𑄧𑄢𑄚𑄴 𑄌𑄳𑄅𑄧𑄇𑄴 𑄌𑄳𑄅𑄧𑄇𑄴! 𑄋. 𑄌𑄧𑄿𑄝𑄝𑄧𑄖𑄳𑄦𑄴𑄪𑄚𑄴 𑄢𑄙𑄟𑄧𑄚𑄳𑄦𑄬 𑄊𑄨𑄣𑄳𑄠𑄬 𑄈𑄢 𑄥𑄨𑄇𑄳𑄠𑄬𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄣𑄢𑄴𑄌𑄢𑄴, 𑄦𑄖𑄳𑄠𑄬𑄴𑄢𑄴, 𑄥𑄣𑄴𑄉𑄳𑄅𑄧𑄢𑄳𑄦, 𑄃𑄧𑄏𑄢𑄴, 𑄙𑄪𑄚𑄴𑄘𑄪𑄇𑄴, 𑄇𑄪𑄟𑄧𑄁𑄉𑄧𑄣𑄴𑅁</p>
	 
<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄚𑄘𑄧𑄁𑄥 = 𑄉𑄳𑄅𑄧𑄢𑄨𑄛𑄴𑅁 𑄛𑄧𑄢𑄴𑄝𑄧𑄚 𑄇𑄉𑄳𑄅𑄧𑄌𑄴 = 𑄦𑄪𑄉𑄪𑄟𑄧𑄱 𑄇𑄉𑄳𑄅𑄧𑄌𑄴𑅁 𑄥𑄣𑄴𑄉𑄳𑄅𑄧𑄢𑄳𑄦 = 𑄟𑄧𑄚𑄧𑄖𑄴 𑄜𑄪𑄙𑄨𑄗𑄚𑅁 𑄇𑄪𑄟𑄧𑄁𑄉𑄧𑄣𑄴 = 𑄃𑄧𑄎𑄖𑄴𑄴𑅁
𑄃𑄨𑄌𑄴𑄎𑄳𑄠𑄧𑄖𑄴 = 𑄟𑄚𑄴 𑄥𑄧𑄚𑄴𑄟𑄳𑄦𑄚𑄴𑅁 𑄛𑄳𑄆 = 𑄉𑄧𑄟𑄴𑅁 𑄛𑄳𑄆𑄠𑄴 = 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴𑅁 𑄛𑄳𑄆 = 𑄎𑄳𑄦𑄳𑄠𑄧𑄖𑄴 𑄞𑄖𑄴 𑄈𑄬𑄭𑅁 𑄃𑄧𑄜𑄬𑄣 = 𑄃𑄧𑄣𑄬𑄊𑄧𑄚𑄴𑅁 𑄃𑄣𑄳𑄦𑄳𑄠𑄬𑄴𑄋𑄴 = 𑄝𑄨𑄉𑄨𑄙𑄨
𑅁 𑄙𑄪𑄚𑄴𑄘𑄫𑄇𑄴 = 𑄟𑄧𑄚𑄧𑄘𑄪𑄇𑄴𑅁 𑄇𑄧𑄎𑄧𑄣𑄳𑄦𑄴 = 𑄇𑄧𑄌𑄴𑄖𑄳𑄠𑄧𑅁</p>


<h2>𑄘𑄧𑄌𑄴𑄘𑄨𑄚𑄴 𑄈𑄭 𑄃𑄬𑄇𑄴𑄘𑄨𑄚𑄴 𑄙𑄧𑄢𑄛𑄧𑄢𑄬</h2>

<h3>𑄓𑄁𑄉𑄫 𑄃𑄪𑄟𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄛𑄪𑄢𑄳𑄅𑄧𑄚𑄨 𑄘𑄨𑄚𑄳𑄅𑄧𑄖𑄴 𑄇𑄧𑄚𑄳𑄦𑄧 𑄃𑄬𑄇𑄴 𑄃𑄧𑄇𑄴𑄗𑄧𑄖𑄴 𑄝𑄇𑄳𑄦𑄳𑄠𑄬𑄴, 𑄥𑄬𑄣𑄳𑄠𑄬𑄴, 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴, 𑄘𑄳𑄅𑄧𑄣𑄳𑄠𑄴, 𑄇𑄪𑄉𑄪𑄌𑄳𑄠𑄬𑄴 𑄃𑄳𑄃 𑄘𑄪𑄢𑄴𑄞𑄧𑄱 𑄝𑄧𑄚𑄴 𑄦𑄳𑄆 𑄇𑄖𑄳𑄅𑄴𑄧𑄚𑄧𑄖𑄴 𑄉𑄬𑄦𑄳𑄣𑄇𑄴𑅁 𑄇𑄖𑄳𑄅𑄴𑄧𑄚𑄧𑄖𑄴
𑄎𑄬𑄚𑄳𑄠𑄬𑄠𑄴 𑄃𑄬𑄇𑄴 𑄃𑄧𑄊𑄪𑄢𑄴 𑄖𑄢𑄪𑄟𑄴 𑄏𑄢𑄧𑄖𑄴 𑄇𑄖𑄳𑄅𑄴𑄧𑄚𑄳𑄠𑄬𑄴 𑄝𑄏 𑄝𑄚𑄳𑄦𑄨 𑄇𑄖𑄳𑄅𑄴𑄧𑄚𑄧 𑄇𑄟𑄴 𑄃𑄢𑄴𑄉𑄚𑄨 𑄉𑄳𑄅𑄧𑄣𑄳𑄦𑄳𑄠𑄬𑄴𑄇𑄴𑅁 𑄍𑄧𑄣𑄳𑄦𑄴 𑄦𑄧𑄣𑄧, 𑄘𑄨𑄚𑄴𑄝𑄉𑄬𑄚𑄬 𑄛𑄣𑄴 𑄛𑄣𑄴 𑄉𑄳𑄅𑄧𑄢𑄳𑄦𑄨 𑄝𑄚𑄳𑄦
𑄃𑄬𑄇𑄴𑄎𑄧𑄚𑄴 𑄝𑄏 𑄌𑄳𑄅𑄧𑄉𑄨 𑄗𑄚 𑄃𑄳𑄃 𑄝𑄉𑄳𑄅𑄧𑄌𑄳𑄦𑄨𑄴 𑄦𑄳𑄆𑄚𑄳𑄠𑄬𑄠𑄴 𑄞𑄘𑄧 𑄎𑄪𑄇𑄴𑄧𑄱𑄣𑄴 𑄉𑄧𑄢𑄚𑄳𑄦𑅁 𑄥𑄬 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄢𑄖𑄳𑄅𑄴𑄧𑄣𑄳𑄠𑄬𑄴 𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧𑅁
𑄢𑄖𑄴𑄧𑄣𑄳𑄠𑄬𑄴 𑄝𑄉𑄳𑄅𑄧𑄌𑄳𑄦𑄨𑄴 𑄦𑄳𑄆 𑄏𑄢𑄧𑄖𑄳𑄦𑄴𑄪𑄚𑄴 𑄇𑄳𑄅𑄧𑄢𑄩𑄇𑄪𑄢𑄧𑄲 𑄃𑄬𑄇𑄴 𑄛𑄣𑄴 𑄓𑄉𑄨 𑄃𑄚𑄳𑄦𑄨 𑄃𑄬𑄇𑄴𑄖𑄣𑄴 𑄝𑄧𑄘 𑄛𑄢 𑄝𑄏𑄳𑄆𑄬 𑄘𑄨𑄦𑄳𑄣𑄧𑄱𑅁 𑄥𑄬 𑄝𑄧𑄘𑄊𑄪𑄚𑄴 𑄈𑄧𑄣𑄉𑄳𑄅𑄧𑄢𑄳𑄦𑄨 𑄖 𑄝𑄧𑄚𑄴 𑄘𑄊𑄨𑄢𑄬 𑄛𑄬𑄖𑄴
𑄞𑄧𑄢𑄧𑄚𑄴 𑄈𑄝𑄬𑄣𑄧𑅁 𑄥𑄬 𑄎𑄬𑄢𑄧 𑄙𑄨𑄚𑄴𑄧𑄱𑄖𑄴 𑄇𑄪𑄉𑄪𑄌𑄳𑄠𑄬𑄴𑄢𑄴 𑄛𑄣𑅁 𑄖𑄬 𑄃𑄉𑄛𑄴 𑄏𑄢𑄧𑄖𑄳𑄦𑄴𑄪𑄚𑄴 𑄏𑄢𑄴 𑄝𑄬𑄢𑄬𑄚𑄳𑄠𑄬𑄠𑄴 𑄃𑄬𑄇𑄴𑄖𑄣𑄴 𑄉𑄭𑄪-𑄘𑄪𑄢𑄴 𑄖𑄳𑄅𑄧𑄉𑄬 𑄃𑄚𑄳𑄦𑄨 𑄖 𑄝𑄧𑄚𑄴 𑄘𑄊𑄨𑄢𑄬 𑄈𑄝𑄬𑄣𑄧𑅁 𑄥𑄬
𑄎𑄬𑄢𑄬 𑄝𑄇𑄳𑄦𑄳𑄠𑄬𑄴𑄢𑄴 𑄛𑄣𑄖𑄴 𑄏𑄢𑄧𑄖𑄳𑄦𑄴𑄪𑄚𑄴 𑄥𑄨𑄊𑄳𑄠𑄬𑄢𑄴 𑄟𑄢𑄨 𑄃𑄚𑄳𑄦𑄨 𑄖𑄬𑄠𑄳𑄦𑄧 𑄦𑄬𑄢𑄣𑄳𑄆 𑄈𑄝𑄬𑄣𑄧𑄊𑄨𑅁 𑄥𑄬 𑄎𑄬𑄢𑄬 𑄥𑄪𑄉𑄧𑄌𑄳𑄦𑄳𑄠𑄬𑄴𑄢𑄴 𑄛𑄣 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄖𑄬 𑄖𑄖𑄳𑄦𑄴𑄪𑄚𑄴 𑄘𑄝𑄚 𑄥𑄌𑄴
𑄇𑄝𑄨𑄚𑄳𑄠𑄬𑄠𑄴 𑄢𑄚𑄳𑄦𑄨 𑄗𑄳𑄆𑄘𑄨𑄦𑄳𑄣𑄧𑄱𑅁 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴𑄢𑄴 𑄎𑄬𑄢𑄬 𑄛𑄣 𑄃𑄬𑄦𑄳𑄣𑄧 𑄘𑄪𑄢𑄴𑄞𑄧𑄱𑄢𑄴𑅁 𑄖𑄬 𑄦𑄧𑄣𑄧 𑄃𑄧𑄟𑄧𑄇𑄧𑄘𑄧 𑄥𑄬𑄘𑄟𑄴𑄥𑄢, 𑄖𑄳𑄅𑄧𑄚𑄳𑄅𑄧 𑄎𑄪𑄇𑄴𑄧𑄱𑄣𑄴 𑄉𑄳𑄅𑄧𑄢𑄨𑄝𑄳𑄠𑄬𑄢𑄴 𑄇𑄧𑄚𑄳𑄦𑄧 𑄃𑄪𑄝𑄳𑄆 𑄚𑄳𑄦𑄧
𑄘𑄳𑄠𑄬𑄠𑄴 𑄝𑄏𑄖𑄳𑄦𑄴𑄪𑄚𑄧𑄱 𑄙𑄬𑄭 𑄉𑄬𑄣𑄧𑄊𑄳𑄆𑅁 𑄇𑄖𑄳𑄅𑄴𑄧𑄚𑄳𑄠𑄬𑄴𑄊𑄪𑄚𑄴 𑄝𑄉𑄧𑄖𑄳𑄦𑄴𑄪𑄚𑄴 𑄛𑄬𑄖𑄴 𑄛𑄪𑄢𑄨 𑄛𑄪𑄢𑄨 𑄃𑄳𑄆𑄬𑄚𑄳𑄠𑄬𑄠𑄴 𑄌𑄚𑄴𑄘𑄬 𑄞𑄖𑄴-𑄖𑄳𑄅𑄧𑄚𑄳𑄅𑄧 𑄇𑄧𑄙 𑄘𑄪𑄢𑄧𑄱𑄖𑄴 𑄖𑄬𑄠𑄳𑄦𑄧𑄱 𑄊𑄧𑄢𑄧𑄖𑄴 𑄚𑄳𑄆𑄬𑅁 𑄌𑄬𑄢𑄳𑄅𑄧𑄛𑄣
𑄘𑄉𑄨 𑄘𑄉𑄨 𑄖𑄳𑄅𑄧𑄉𑄳𑄆𑄬 𑄚𑄳𑄦𑄧 𑄛𑄳𑄄𑄬 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴 𑄇𑄧𑄌𑄴𑄖𑄳𑄅𑄧-𑄝𑄨𑄌𑄴𑄖𑄳𑄅𑄧 𑄉𑄳𑄅𑄧𑄢𑄳𑄦𑄨 𑄚𑄨𑄎𑄳𑄠𑄬 𑄢𑄚𑄳𑄦𑄨 𑄝𑄢𑄳𑄦𑄨 𑄝𑄚 𑄝𑄪𑄚𑄳𑄅𑄧 𑄚𑄪𑄚𑄴𑄉𑄪𑄣𑄨 𑄈𑄬𑄣𑄇𑄴𑅁</p>

<p>𑄝𑄬𑄉𑄧 𑄎𑄬𑄢𑄬 𑄥𑄬𑄣𑄳𑄠𑄬𑄴𑄢𑄴 𑄛𑄣 𑄃𑄬𑄦𑄳𑄣𑄧, 𑄖 𑄛𑄣 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄖𑄢𑄴 𑄝𑄬𑄌𑄴 𑄝𑄨𑄝𑄳𑄅𑄧𑄖𑄴 𑄦𑄧𑄣𑄧, 𑄝𑄧𑄘 𑄛𑄢𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄃𑄧𑄘𑄧𑄊𑄧𑄖𑄴 𑄝𑄳𑄅𑄧𑄎𑄨𑄬𑄿𑄳𑄠 𑄊𑄪 𑄃𑄬𑄏𑄬,𑄥𑄨𑄊𑄳𑄠𑄬𑄢𑄧𑄖𑄳𑄠𑄬𑄴𑄠𑄴
𑄈𑄝𑄧𑄖𑄴 𑄝𑄳𑄅𑄧𑄎𑄨𑄬𑄿𑄳𑄠 𑄘𑄝𑄚 𑄙𑄧𑄇𑄴𑄙𑄧𑄉𑄭, 𑄏𑄢𑄴 𑄝𑄬𑄢𑄬𑄣𑄬 𑄉𑄭𑄪-𑄘𑄪𑄢𑄧𑄱 𑄝𑄌𑄴 𑄚𑄳𑄦𑄧 𑄛𑄳𑄃𑄭, 𑄘𑄝𑄚 𑄥𑄌𑄴 𑄇𑄝𑄨𑄝𑄳𑄠𑄬𑄢𑄴 𑄌𑄬𑄦𑄳𑄣𑄬 𑄈𑄬𑄋𑄬𑄘 𑄇𑄬𑄠𑄬𑄖𑄴 𑄚𑄧 𑄇𑄪𑄣𑄧𑄱𑄠𑄴𑅁 𑄝𑄬𑄉𑄧 𑄎𑄬𑄢𑄬
𑄚𑄨𑄢𑄴𑄝𑄳𑄅𑄧𑄣𑄨𑄢𑄴 𑄇𑄪𑄝𑄪𑄖𑄴𑄘𑄨 𑄥𑄢𑄴 𑄉𑄳𑄅𑄧𑄣𑄳𑄦𑄴𑄧𑄱, ------ 𑄃𑄬𑄇𑄴 𑄟𑄳𑄦𑄬𑄢𑄋𑄴 𑄦𑄊𑄨𑄚𑄳𑄠𑄬𑄠𑄴 𑄃𑄬𑄇𑄴 𑄖𑄬𑄣𑄳𑄅𑄧𑄚𑄴 𑄥𑄪𑄉𑄪𑄢𑄳𑄦𑄨 𑄉𑄪𑄣𑄧𑄱 𑄙𑄧𑄇𑄴 𑄉𑄳𑄅𑄧𑄢𑄳𑄦𑄨 𑄊𑄘𑄨 𑄗𑄳𑄆 𑄘𑄨𑄚𑄳𑄠𑄬𑄠𑄴 𑄇𑄝𑄧𑄢𑄴 𑄟𑄪𑄃𑄪𑄢𑄨
𑄎𑄧𑄢𑄴 𑄥𑄧𑄣𑄧𑄚 𑄘𑄨 𑄛𑄧𑄦𑄳𑄣𑄧𑅁 𑄝𑄇𑄴𑄧𑄱𑄊𑄪𑄚𑄴 𑄃𑄳𑄆𑄬𑄚𑄳𑄠𑄬𑄠𑄴 𑄇𑄳𑄅𑄧𑄋𑄳𑄆𑄬 𑄇𑄳𑄅𑄧𑄋𑄳𑄆𑄬 𑄇𑄧𑄦𑄳𑄣𑄧, ---- '𑄞𑄬𑄭 𑄣𑄧𑄇𑄴, 𑄎𑄧𑄢𑄴 𑄃𑄪𑄘𑄨𑄚𑄳𑄠𑄬𑄠𑄴 𑄃𑄬𑄇𑄳𑄦𑄴𑄧𑄱𑄢𑄳𑄦𑄬 𑄃𑄙𑄟𑄧𑄢 𑄇𑄨𑄌𑄳𑄦𑄴𑄪 𑄖𑄳𑄅𑄧𑄚𑄴 𑄖𑄳𑄅𑄧𑄉𑄬𑄭
𑄚𑄳𑄃𑄧 𑄝𑄳𑄃𑄢𑄧𑄋𑄴, 𑄝𑄚 𑄃𑄬𑄇𑄳𑄦𑄴𑄧𑄱 𑄥𑄪𑄉𑄪𑄢𑄨 𑄉𑄪𑄣𑄧𑄱 𑄢𑄚𑄳𑄦𑄨 𑄗𑄳𑄆 𑄘𑄧𑄱𑄋𑄴𑄊𑄬, 𑄇𑄧𑄚𑄧𑄢𑄧𑄉𑄧𑄟𑄴 𑄌𑄪𑄘𑄧𑄱 𑄟𑄪𑄘𑄧𑄱 𑄈𑄧, 𑄟𑄭𑄪 𑄈𑄬𑄭 𑄚𑄧 𑄝𑄢𑄨𑄟𑄴𑅁 𑄝𑄧𑄚𑄴𑄘𑄊𑄨 𑄇𑄧𑄦𑄳𑄣𑄇𑄴, --'𑄦𑄧𑄝𑄧 𑄦𑄧𑄝𑄧 𑄝𑄧𑄚𑄴
𑄎𑄧𑄢𑄴 𑄃𑄳𑄃𑄪𑄖𑄳𑄦𑄳𑄠𑄬𑄴 𑄇𑄨 𑄃𑄢𑄴 𑄉𑄧𑄖𑄬𑄴 '𑅁</p>

<p>𑄥𑄬 𑄎𑄬𑄢𑄬𑄙𑄨 𑄃𑄬𑄇𑄴𑄙𑄨𑄚𑄴 𑄎𑄢𑄴, 𑄘𑄨𑄙𑄨𑄚𑄴 𑄎𑄢𑄴 𑄥𑄬𑄣𑄳𑄠𑄬𑄴𑄢𑄴 𑄃𑄢𑄴 𑄎𑄧𑄢𑄴 𑄉𑄧𑄟𑄴 𑄚𑄧𑄦𑄳𑄆𑄧𑅁 𑄎𑄬𑄢𑄬 𑄥𑄬𑄣𑄳𑄠𑄬𑄴 𑄟𑄧𑄢 𑄟𑄧𑄢 𑄉𑄳𑄅𑄧𑄢𑄳𑄦𑄨 𑄇𑄧𑄦𑄳𑄣𑄧, '𑄟𑄧𑄢𑄴 𑄈𑄟𑄇𑄳𑄦𑄴𑄠𑄴 𑄉𑄧𑄋 𑄝𑄬𑄎𑄢𑄴
𑄦𑄳𑄅𑄧𑄠𑄬 𑄛𑄢𑄳𑄦𑄛𑄳𑄃𑄁 𑄘𑄣𑄨 𑄚𑄧 𑄦𑄧𑄣𑄬 𑄟𑄭𑄪 𑄉𑄧𑄟𑄴 𑄚𑄧 𑄦𑄳𑄅𑄧𑄟'𑅁 𑄇𑄨 𑄃𑄳𑄃𑄢𑄴 𑄉𑄳𑄅𑄧𑄢𑄨𑄝𑄳𑄠𑄬𑄇𑄴 𑄢𑄖𑄳𑄅𑄴𑄧𑄣𑄳𑄠𑄬𑄴𑄢𑄳𑄦𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬𑄇𑄴𑅁 𑄖𑄳𑄃𑄧𑄱 𑄖𑄢𑄴 𑄎𑄧𑄢𑄳𑄦𑄚𑄴 𑄉𑄧𑄟𑄴 𑄚𑄧 𑄦𑄳𑄆𑄧𑅁
𑄥𑄬𑄣𑄳𑄠𑄬𑄴 𑄃𑄢𑄳𑄦𑄧 𑄇𑄧𑄦𑄳𑄣𑄧,--- 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴𑄢𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧𑄘𑄬 𑄛𑄢𑄳𑄦𑄛𑄳𑄃𑄁! 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴𑄢𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬𑄇𑄴𑅁 𑄎𑄬 𑄉𑄧𑄟𑄴 𑄚𑄧 𑄦𑄧𑄣𑄧 𑄖 𑄎𑄧𑄢𑄳𑄦𑄚𑄴𑅁 𑄥𑄬𑄣𑄳𑄠𑄬𑄴
𑄥𑄬𑄌𑄴𑄟𑄬𑄌𑄴 𑄇𑄧𑄦𑄳𑄣𑄧,--- 𑄚𑄇𑄨 𑄇𑄪𑄉𑄪𑄌𑄳𑄠𑄬𑄴𑄢𑄳𑄦𑄬 𑄇𑄝𑄨 𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧? 𑄎𑄬𑄢𑄬 𑄇𑄪𑄉𑄪𑄌𑄳𑄠𑄬𑄴𑄢𑄳𑄦𑄬𑄠𑄧 𑄇𑄝𑄨 𑄘𑄳𑄠𑄬 𑄦𑄧𑄣𑄧𑅁 𑄎𑄳𑄃𑄬 𑄖𑄢𑄴 𑄎𑄧𑄢𑄴 𑄉𑄧𑄟𑄴 𑄚𑄧 𑄦𑄧𑄣𑄧𑅁 𑄦𑄬𑄚𑄬 𑄦𑄬𑄚𑄬
𑄝𑄳𑄃𑄬𑄇𑄴 𑄜𑄪𑄢𑄬𑄦𑄳𑄣𑄇𑄴 𑄝𑄚𑄳𑄦 𑄝𑄇𑄳𑄦𑄳𑄠𑄬𑄴𑄣𑄳𑄆 𑄥𑄬𑄣𑄳𑄠𑄬𑄴𑅁</p>

<p>𑄎𑄬𑄢𑄬 𑄝𑄇𑄳𑄦𑄳𑄠𑄬𑄴 𑄥𑄬𑄣𑄳𑄠𑄬𑄴𑄢𑄳𑄦𑄬 𑄇𑄧𑄦𑄳𑄣𑄧,--𑄝𑄧𑄚𑄴, 𑄃𑄬 𑄎𑄉𑄳𑄃𑄚𑄴 𑄈𑄟𑄇𑄳𑄦𑄴𑄠𑄴 𑄘𑄪𑄌𑄴 𑄦𑄧𑄝𑄧 𑄛𑄢𑄳𑄦𑄛𑄳𑄃𑄁! 𑄃𑄨𑄖𑄳𑄦𑄴𑄪𑄚𑄴 𑄙𑄬𑄝𑄧𑄁𑄉𑄬𑅁 𑄥𑄬𑄣𑄳𑄠𑄬𑄴 𑄇𑄳𑄆𑄧𑄙𑄳𑄠𑄬, 𑄝𑄧𑄚𑄴, 𑄟𑄭𑄪𑄙𑄧 𑄦𑄘𑄨 𑄚𑄧
𑄝𑄢𑄨𑄟𑄴𑅁 𑄇𑄨 𑄃𑄢𑄴 𑄉𑄳𑄅𑄧𑄢𑄨𑄞𑄧𑄱 𑄝𑄇𑄳𑄦𑄳𑄠𑄬𑄴, 𑄥𑄬𑄣𑄳𑄠𑄬𑄴𑄢𑄳𑄦𑄬 𑄝𑄪𑄉𑄨𑄝𑄳𑄠𑄬𑄢𑄴 𑄃𑄢𑄴𑄉𑄚𑄨 𑄉𑄳𑄅𑄧𑄣𑄳𑄦𑄴𑄧𑄱𑅁 𑄥𑄬𑄣𑄳𑄠𑄬𑄴 𑄇𑄳𑄆𑄧𑄙𑄳𑄠𑄬, 𑄝𑄧𑄚𑄴, 𑄖𑄧𑄢𑄴 𑄇𑄬𑄌𑄳𑄠𑄬𑄴𑄚𑄳𑄦𑄨 𑄎𑄧𑄟𑄧 𑄥𑄣𑄴𑄧𑄱, 𑄃𑄳𑄃 𑄃𑄪𑄞𑄧𑄱 𑄃𑄪𑄞𑄧𑄱,
𑄖𑄧𑄢𑄴 𑄛𑄨𑄙𑄨 𑄃𑄪𑄉𑄪𑄢𑄬 𑄃𑄬𑄇𑄳𑄦𑄴𑄧𑄱 𑄥𑄧𑄚𑄴 𑄖𑄢 𑄖𑄪𑄣𑄳𑄦𑄧𑄱𑄋𑄴, 𑄥𑄧𑄚𑄴 𑄖𑄢𑄞𑄧𑄱 𑄃𑄪𑄉𑄪𑄢𑄳𑄠𑄬 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴 𑄝𑄳𑄅𑄧𑄏𑄨𑄚𑄳𑄠𑄬𑄠𑄴 𑄎𑄬𑄭 𑄛𑄢𑄨𑄟𑄴𑅁</p>

<p>𑄝𑄇𑄳𑄦𑄳𑄠𑄬𑄴 𑄥𑄬𑄣𑄳𑄠𑄬𑄴𑄢𑄴 𑄇𑄧𑄙𑄊𑄚𑄴 𑄟𑄚𑄨𑄣𑄧𑄱𑅁 𑄥𑄬𑄣𑄳𑄠𑄬𑄴 𑄇𑄨 𑄉𑄳𑄅𑄧𑄣𑄳𑄦𑄴𑄧𑄱, --- 𑄝𑄇𑄳𑄦𑄳𑄠𑄬𑄴 𑄛𑄨𑄘𑄨𑄖𑄴 𑄃𑄪𑄘𑄨 𑄝𑄬𑄚 𑄃𑄬𑄇𑄳𑄦𑄴𑄧𑄱 𑄙𑄳𑄅𑄧𑄢𑄳𑄆𑄬 𑄣𑄧𑄦𑄳𑄣𑄧𑅁 𑄎𑄘𑄬 𑄎𑄘𑄬 𑄝𑄬𑄚𑄞𑄧𑄱 𑄜𑄪𑄚𑄴𑄘𑄨,
𑄥𑄧𑄚𑄴 𑄖𑄢𑄞𑄧𑄱𑄖𑄴 𑄃𑄊𑄪𑄚𑄴 𑄝𑄏𑄳𑄆𑄬 𑄘𑄨𑄿𑄧𑄱, 𑄥𑄬𑄚𑄬 𑄥𑄬𑄚𑄬 𑄝𑄇𑄳𑄦𑄳𑄠𑄬𑄴 𑄇𑄬𑄠𑄳𑄦𑄬𑄖𑄴 𑄃𑄊𑄪𑄚𑄴𑄝𑄏𑄳𑄆𑄬𑄘𑄨 𑄃𑄬𑄇𑄳𑄦𑄴𑄪 𑄜𑄣𑄬 𑄛𑄨𑄘𑄨𑄖𑄳𑄦𑄴𑄪𑄚𑄴 𑄏𑄟𑄴𑄘𑄨 𑄙𑄳𑄆𑄬 𑄉𑄬𑄣𑄧𑄊𑄳𑄆𑅁 𑄥𑄬𑄣𑄳𑄠𑄬𑄴 𑄙𑄳𑄆𑄬 𑄎𑄘𑄬 𑄎𑄘𑄬
𑄃𑄧𑄎𑄧𑄟𑄧𑄚𑄬 𑄃𑄬𑄇𑄳𑄦𑄱𑄴𑄧 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴 𑄢𑄉𑄬𑄠𑄳𑄦𑄬 𑄟𑄚𑄬𑄭 𑄣𑄊𑄧𑄖𑄴 𑄛𑄳𑄄𑄬 𑄇𑄳𑄆𑄧𑄙𑄳𑄠𑄬, 𑄞𑄬𑄭𑄙𑄧𑄚𑄴,---𑄖𑄭𑄪 𑄈𑄇𑄳𑄦𑄴𑄧𑄚𑄴 𑄎𑄨𑄢𑄳𑄠𑄬𑄉𑄳𑄆, 𑄟𑄭𑄪 𑄖𑄧𑄢𑄴 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴𑄞𑄧𑄱 𑄢𑄊𑄳𑄆𑄬 𑄘𑄨𑄘𑄧𑄱𑄋𑄴𑅁
𑄥𑄬𑄣𑄳𑄠𑄬𑄴 𑄈𑄧𑄝𑄧𑄁 𑄃𑄬𑄇𑄳𑄦𑄴𑄚𑄴 𑄝𑄚𑄩 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴𑄞𑄧𑄱 𑄢𑄊 𑄙𑄳𑄅𑄧𑄣𑄴𑄧𑄱𑅁 𑄈𑄇𑄳𑄦𑄴𑄧𑄚𑄴 𑄎𑄬𑄢𑄬 𑄝𑄇𑄳𑄦𑄳𑄠𑄬𑄴 𑄇𑄬𑄠𑄬𑄖𑄴 𑄊𑄊 𑄉𑄳𑄅𑄧𑄢𑄳𑄦𑄨 𑄥𑄬𑄣𑄳𑄠𑄬𑄴𑄢𑄳𑄦𑄬 𑄉𑄳𑄅𑄧𑄝𑄨 𑄉𑄳𑄅𑄧𑄝𑄨 𑄥𑄳𑄠𑄧𑄖𑄴 𑄿𑄪𑄋𑄨𑄣𑄧𑄱𑄉𑄳𑄆𑅁
𑄥𑄬𑄣𑄳𑄠𑄬𑄴 𑄝𑄇𑄳𑄦𑄳𑄠𑄬𑄴𑄢𑄬 𑄘𑄬𑄚𑄳𑄦𑄬𑄭 𑄇𑄧𑄿𑄧 𑄃𑄳𑄦 𑄥𑄬 𑄊 𑄉𑄧𑄟𑄴 𑄉𑄧𑄖𑄳𑄦𑄬𑄴 𑄇𑄧𑄘𑄧𑄇𑄳𑄦𑄴𑄧𑄚𑄴, 𑄃𑄬 𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴𑄞𑄧𑄱𑄖𑄴 𑄇𑄧𑄠𑄬𑄇𑄴 𑄉𑄳𑄅𑄧𑄌𑄳𑄠𑄬𑄴𑄚𑄴 𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧𑅁 𑄝𑄇𑄳𑄦𑄳𑄠𑄬𑄴 𑄎𑄧𑄊𑄧𑄚𑄴 𑄥𑄳𑄆𑄬
𑄚𑄪𑄚𑄧𑄱 𑄖𑄳𑄅𑄧𑄣𑄳𑄅𑄧𑄠𑄴 𑄞𑄧𑄱𑄖𑄴 𑄇𑄧𑄠𑄬𑄇𑄴 𑄉𑄳𑄅𑄧𑄌𑄳𑄠𑄬𑄴𑄚𑄴 𑄘𑄨𑄦𑄳𑄣𑄧𑄱 𑄖𑄢𑄴 𑄛𑄧𑄢 𑄊𑄧𑄝𑄚𑄳𑄦𑄨 𑄝𑄬𑄌𑄴 𑄉𑄳𑄅𑄧𑄢𑄳𑄦𑄨 𑄎𑄳𑄅𑄧𑄣𑄨 𑄃𑄪𑄙𑄨 𑄈𑄧𑄝𑄧𑄢𑄴 𑄛𑄬𑄿𑄧 𑄥𑄬𑄣𑄳𑄠𑄬𑄴𑄚𑄬 𑄖𑄢𑄬 𑄘𑄪𑄇𑄴 𑄘𑄬𑄖𑄬𑄴𑅁 𑄃𑄢𑄳𑄦𑄧 𑄝𑄬𑄌𑄴 𑄢𑄇𑄴
𑄃𑄪𑄙𑄨 𑄥𑄬𑄣𑄳𑄠𑄬𑄴𑄢𑄬 𑄣𑄧𑄢 𑄙𑄧𑄱𑄣𑄴𑄧𑄱𑅁 𑄙𑄳𑄆𑄬 𑄎𑄘𑄬 𑄎𑄘𑄬 𑄥𑄬𑄣𑄳𑄠𑄬𑄴 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄟𑄳𑄅𑄧𑄢𑄨𑄎𑄧𑄱 𑄖𑄳𑄅𑄧𑄣𑄳𑄆 𑄢𑄇𑄴𑄧𑄱𑄣𑄩 𑄣𑄊𑄧𑄖𑄴 𑄛𑄳𑄄𑄬, 𑄥𑄳𑄃𑄧𑄱𑄙𑄧 𑄃𑄳𑄃𑄬 𑄥𑄨𑄋𑄨𑄢𑄳𑄦𑄨 𑄝𑄇𑄳𑄦𑄳𑄠𑄬𑄴𑄢𑄳𑄦𑄬 𑄘𑄪𑄇𑄴 𑄣𑄉𑄬𑄣𑄧𑅁
𑄝𑄇𑄳𑄦𑄳𑄠𑄬𑄴𑄖𑄳𑄦𑄴𑄪𑄚𑄴 𑄃𑄢𑄳𑄦𑄧 𑄝𑄬𑄌𑄴 𑄢𑄇𑄴 𑄃𑄪𑄘𑄨𑄿𑄧𑄱𑅁 𑄝𑄇𑄳𑄦𑄳𑄠𑄬𑄴𑄢𑄴 𑄢𑄉𑄧𑄢𑄴 𑄉𑄧𑄋𑄴 𑄘𑄳𑄄𑄬 𑄥𑄬𑄣𑄳𑄠𑄬𑄴 𑄃𑄬𑄇𑄳𑄦𑄴𑄧𑄱 𑄘𑄧𑄜𑄉 𑄉𑄏𑄧 𑄥𑄬𑄢𑄬𑄘𑄨 𑄜𑄣𑄴 𑄟𑄢𑄨 𑄘𑄧𑄢𑄬 𑄙𑄳𑄆𑄬 𑄉𑄬𑄦𑄳𑄣𑄧𑅁 𑄃𑄳𑄃𑄢𑄴
𑄝𑄇𑄳𑄦𑄳𑄠𑄬𑄴𑄠𑄳𑄅𑄧 𑄥𑄨𑄚𑄴𑄘𑄨 𑄥𑄬𑄣𑄳𑄠𑄬𑄴𑄢𑄬 𑄣𑄳𑄅𑄧𑄢𑄳𑄆𑄬 𑄚𑄬𑄎𑄘𑄬 𑄖𑄬 𑄥𑄬 𑄜𑄉𑄞𑄧𑄱𑄖𑄴 𑄌𑄨𑄝𑄳𑄠𑄬𑄖𑄴 𑄝𑄏𑄨 𑄗𑄨𑄁 𑄗𑄨𑄁 𑄉𑄳𑄅𑄧𑄢𑄳𑄦𑄨 𑄢𑄧𑄦𑄳𑄣𑄧𑅁 𑄥𑄬𑄚𑄬 𑄥𑄬𑄚𑄬 𑄝𑄇𑄳𑄦𑄳𑄠𑄬𑄴 𑄥𑄨𑄠𑄳𑄅𑄧𑄖𑄴 𑄟𑄧𑄢𑄨𑄎𑄳𑄆𑄬 𑄥𑄬𑄣𑄳𑄠𑄬𑄴 𑄛𑄳𑄅𑄧𑄎𑄬𑄭
𑄛𑄳𑄅𑄧𑄎𑄬𑄭 𑄈𑄬𑄣𑄧𑅁 𑄃𑄉𑄧 𑄎𑄧𑄚𑄴𑄟𑄧𑄢𑄴 𑄝𑄇𑄳𑄦𑄳𑄠𑄬𑄴𑄢𑄴 𑄛𑄳𑄅𑄧𑄢 𑄘𑄇𑄳𑄦𑄴𑄚𑄨 𑄣𑄪𑄉𑄳𑄆𑄬 𑄚𑄳𑄃𑄧𑄝𑄢𑄬, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄃𑄨𑄇𑄳𑄦𑄴𑄪𑄚𑄪𑄠𑄧 𑄝𑄊𑄧𑄢𑄴 𑄇𑄬𑄠𑄬𑄖𑄴 𑄘𑄉𑄘𑄇𑄳𑄠𑄬𑄴 𑄘𑄬𑄊 𑄎𑄭𑅁 𑄥𑄬𑄣𑄳𑄠𑄬𑄴 𑄟𑄧𑄚𑄬 𑄟𑄧𑄚𑄬
𑄞𑄝𑄬𑄖𑄬𑄴 𑄝𑄬𑄇𑄴 𑄝𑄧𑄚𑄪𑄚𑄧𑄱𑄢𑄬𑄘𑄧 𑄈𑄬𑄭 𑄜𑄪𑄢𑄬𑄣𑄪𑄁, 𑄃𑄬𑄝𑄢𑄧𑄖𑄴 𑄘𑄪𑄢𑄴 𑄝𑄧𑄚𑄳𑄦𑄬 𑄇𑄪𑄙𑄪 𑄃𑄊𑄬 𑄖𑄢𑄳𑄦𑄬 𑄖𑄧𑄉 𑄎𑄁𑅁 𑄃𑄨𑄚𑄴𑄘𑄨 𑄘𑄪𑄢𑄴𑄝𑄧𑄚𑄳𑄦𑄬 𑄥𑄬 𑄥𑄧𑄟𑄧𑄌𑄴𑄖𑄳𑄅𑄧 𑄦𑄣𑄴 𑄝𑄨𑄘𑄧𑄚𑄴𑄘𑄧 𑄝𑄳𑄃𑄬𑄇𑄴 𑄈𑄧𑄝𑄧𑄢𑄴 𑄛𑄳𑄃𑄭
𑅁 𑄖𑄬 𑄃𑄎𑄧𑄦𑄳𑄣𑄬 𑄃𑄉𑄬𑄙𑄨 𑄝𑄳𑄃𑄬𑄌𑄴 𑄘𑄪𑄢𑄧𑄱𑄖𑄴 𑄙𑄳𑄆𑄬 𑄚𑄳𑄃𑄧 𑄎𑄭𑅁 𑄥𑄬𑄣𑄳𑄠𑄬𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄖𑄧𑄉𑄘𑄬 𑄖𑄧𑄉𑄘𑄬 𑄃𑄬𑄇𑄳𑄦𑄧𑄴𑄱 𑄓𑄋𑄳𑄦𑄧𑄢𑄴 𑄥𑄨𑄣𑄧𑄱 𑄃𑄪𑄉𑄪𑄢𑄳𑄠𑄬 𑄦𑄊 𑄥𑄣𑄧𑄖𑄴 𑄝𑄳𑄅𑄧𑄎𑄨𑄦𑄳𑄣𑄧𑄱𑅁 𑄦𑄇𑄳𑄦𑄬𑄴
𑄦𑄇𑄳𑄦𑄬𑄴 𑄖𑄢𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄓𑄉𑄨 𑄇𑄧𑄦𑄳𑄣𑄧, '𑄃𑄳𑄅𑄧, 𑄘𑄪𑄢𑄴𑄝𑄧𑄚𑄴, 𑄟𑄭𑄪 𑄝𑄬𑄇𑄴 𑄝𑄧𑄚𑄪𑄚𑄳𑄦𑄧𑄱𑄢𑄳𑄦𑄬 𑄈𑄬𑄭 𑄜𑄪𑄢𑄬𑄠𑄳𑄅𑄧𑄁, 𑄦𑄨𑄇𑄳𑄦𑄳𑄠𑄬𑄴 𑄖𑄧𑄢𑄳𑄦𑄬 𑄛𑄬𑄦𑄳𑄣𑄬𑄠𑄧 𑄈𑄬𑄟𑄴, 𑄖𑄭𑄪 𑄇𑄪𑄙𑄪 𑄃𑄊𑄧𑄌𑄴?' 𑄇𑄝
𑄎𑄧𑄉𑄢𑄳𑄦𑄬 𑄃𑄳𑄃 𑄘𑄨𑄏𑄳𑄠𑄬 𑄟𑄇𑄳𑄦𑄳𑄠𑄬𑄴 𑄖𑄢𑄴 𑄘𑄪𑄢𑄴𑄝𑄧𑄚𑄳𑄦𑄬 𑄃𑄳𑄃𑄬 𑄥𑄬 𑄥𑄨𑄣𑄳𑄦𑄴𑄧𑄱 𑄖𑄧𑄣𑄬 𑄃𑄊𑄬𑅁 𑄘𑄉𑄨𑄣𑄳𑄠𑄬 𑄛𑄪𑄚𑄧𑄱 𑄖𑄧𑄣𑄧𑄖𑄳𑄦𑄴𑄪𑄚𑄴 𑄥𑄧𑄟𑄧𑄖𑄴 𑄘𑄬𑅁 𑄥𑄬𑄣𑄳𑄠𑄬𑄴 𑄟𑄧𑄚𑄬 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄖 𑄛𑄪𑄚𑄧𑄱
𑄞𑄬𑄘𑄝𑄧𑄱𑄠𑄴 𑄥𑄧𑄟𑄧𑄖𑄴 𑄘𑄬𑅁 𑄢𑄉𑄬 𑄃𑄬𑄇𑄳𑄦𑄴𑄚𑄴 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴 𑄉𑄳𑄅𑄧𑄢𑄳𑄦𑄨 𑄛𑄪𑄚𑄧𑄱 𑄞𑄬𑄘𑄝𑄧𑄱𑄖𑄴 𑄞𑄳𑄅𑄢𑄳𑄆𑄬𑄘𑄨𑄦𑄳𑄣𑄧𑄱𑅁 𑄥𑄬𑄚𑄬 𑄥𑄬𑄚𑄬 𑄎𑄉𑄖𑄴 𑄟𑄳𑄅𑄧𑄢𑄨 𑄉𑄬𑄿𑄧𑅁 𑄥𑄬𑄣𑄳𑄠𑄬𑄴 𑄟𑄳𑄅𑄧𑄢𑄨𑄝𑄳𑄠𑄬𑄢𑄴 𑄃𑄧𑄇𑄴𑄗𑄧𑄖𑄴
𑄘𑄪𑄢𑄴𑄝𑄧𑄚𑄳𑄦𑄬 𑄟𑄘𑄨 𑄃𑄪𑄘𑄨𑄦𑄳𑄣𑄧𑄱, --- "𑄝𑄧𑄚𑄴 𑄖𑄭𑄪 𑄘𑄧𑄌𑄴 𑄘𑄨𑄚𑄴 𑄈𑄬𑄣𑄬, 𑄃𑄬𑄌𑄳𑄠𑄬𑄴𑄙𑄧 𑄙𑄧𑄢 𑄛𑄧𑄦𑄳𑄣𑄬, 𑄃𑄬𑄌𑄳𑄠𑄬𑄴 𑄟𑄧𑄢𑄴 𑄖𑄧𑄢𑄳𑄦𑄬 𑄈𑄚𑄢𑄴 𑄛𑄣,"--- 𑄇𑄳𑄅𑄧𑄠𑄴𑄚𑄳𑄦𑄳𑄠𑄬𑄠𑄴 𑄣𑄢𑄳𑄦𑄬
𑄣𑄢𑄳𑄦𑄬 𑄉𑄳𑄅𑄧𑄢𑄨 𑄥𑄬𑄣𑄳𑄠𑄬𑄴𑄢𑄬 𑄛𑄳𑄅𑄧𑄎𑄬𑄭 𑄛𑄳𑄅𑄧𑄎𑄬𑄭 𑄈𑄬𑄣𑄧𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄳𑄅𑄧𑄖𑄴 𑄝𑄇𑄳𑄦𑄳𑄠𑄬𑄴𑄘𑄊𑄨 𑄇𑄧𑄚𑄳𑄦𑄴 𑄇𑄧𑄚𑄳𑄦𑄴 𑄇𑄖𑄳𑄅𑄴𑄧𑄚𑄧𑄖𑄴 𑄎𑄬𑄠𑄳𑄅𑄧𑄚𑄴? 𑄈. 𑄝𑄏 𑄌𑄳𑄅𑄧𑄉𑄨 𑄗𑄚 𑄃𑄳𑄃
𑄝𑄉𑄳𑄅𑄧𑄌𑄳𑄦𑄨𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄇𑄨 𑄥𑄧𑄣𑄳𑄦𑄴 𑄦𑄳𑄅𑄧𑄠𑄬? 𑄉. 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄇𑄧𑄚𑄳𑄦𑄴 𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧? 𑄊. 𑄘𑄪𑄢𑄴𑄞𑄧𑄱𑄠𑄴 𑄝𑄏 𑄌𑄳𑄅𑄧𑄉𑄨 𑄛𑄣
𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄇𑄨 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄋 𑄇𑄖𑄳𑄅𑄴𑄧𑄚𑄳𑄅𑄧𑄖𑄴 𑄝𑄬𑄉𑄧 𑄎𑄬𑄢𑄬 𑄇𑄢𑄴 𑄝𑄏 𑄌𑄳𑄅𑄧𑄉𑄨 𑄛𑄣 𑄃𑄬𑄦𑄳𑄣𑄧? 𑄖𑄬 𑄇𑄨𑄋𑄨𑄢𑄳𑄦𑄨 𑄖𑄳𑄅𑄧𑄚𑄳𑄅𑄧 𑄎𑄪𑄇𑄴𑄧𑄱𑄣𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄌. 𑄘𑄧𑄌𑄴 𑄘𑄨𑄚𑄴
𑄈𑄬𑄭 𑄃𑄬𑄇𑄴𑄘𑄨𑄚𑄴 𑄇𑄧𑄚𑄳𑄦𑄴 𑄙𑄧𑄢 𑄛𑄳𑄅𑄧𑄌𑄳𑄦𑄳𑄠𑄬𑄴? 𑄍. 𑄥𑄬𑄣𑄳𑄠𑄬𑄴 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄌𑄳𑄦𑄳𑄠𑄬? 𑄖𑄢𑄳𑄦𑄬 𑄇𑄧𑄚𑄳𑄦𑄴 𑄛𑄳𑄅𑄧𑄎𑄬𑄭 𑄛𑄳𑄅𑄧𑄎𑄬𑄭 𑄈𑄬𑄠𑄬?</p>
     
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄇𑄧𑄚𑄳𑄦𑄧 𑄃𑄬𑄇𑄴 𑄃𑄧𑄇𑄴𑄗𑄧𑄖𑄴 𑄝𑄇𑄳𑄦𑄳𑄠𑄬𑄴, 𑄥𑄬𑄣𑄳𑄠𑄬𑄴, 𑄥𑄪𑄉𑄳𑄅𑄧𑄌𑄳𑄦𑄳𑄠𑄬𑄴, 𑄢𑄖𑄳𑄅𑄴𑄧𑄣𑄳𑄠𑄬𑄴, 𑄇𑄪𑄉𑄪𑄌𑄳𑄠𑄬𑄴 𑄃𑄳𑄃
𑄘𑄪𑄢𑄴𑄞𑄧𑄱 𑄝𑄧𑄚𑄴 𑄦𑄳𑄆 ----- 𑄉𑄬𑄦𑄳𑄣𑄇𑄴𑅁 𑄈. 𑄃𑄉𑄛𑄴 𑄏𑄢𑄧𑄧𑄖𑄳𑄦𑄴𑄪𑄚𑄴 𑄏𑄢𑄴 𑄝𑄬𑄢𑄬𑄚𑄳𑄠𑄬𑄠𑄴 𑄃𑄬𑄇𑄴𑄖𑄣𑄴 ---𑄖𑄳𑄅𑄧𑄉𑄬𑄭 𑄃𑄚𑄳𑄦𑄨 𑄖 𑄝𑄧𑄚𑄴 𑄘𑄊𑄨𑄢𑄳𑄦𑄬 𑄈𑄝𑄬𑄣𑄧𑅁 𑄉. 𑄝𑄬𑄉𑄧 𑄎𑄬𑄢𑄬
---- 𑄛𑄣 𑄃𑄬𑄦𑄳𑄣𑄧𑅁 𑄊. 𑄝𑄬𑄉𑄧 𑄎𑄬𑄢𑄬 --- 𑄇𑄪𑄝𑄪𑄖𑄴𑄘𑄨 𑄥𑄢𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱𑅁 𑄋. 𑄥𑄬𑄣𑄳𑄠𑄬𑄴 𑄟𑄧𑄚𑄬 𑄟𑄧𑄚𑄬 𑄞𑄝𑄬𑄖𑄬𑄴 𑄝𑄬𑄇𑄴 𑄝𑄧𑄚𑄪𑄚𑄧𑄱𑄢𑄳𑄦𑄬𑄘𑄧 ---- 𑄃𑄬𑄝𑄢𑄧𑄖𑄴
-----𑄇𑄪𑄙𑄪 𑄃𑄊𑄬 𑄖𑄢𑄳𑄦𑄬 𑄖𑄧𑄉 𑄎𑄁𑅁 𑄌. 𑄢𑄉𑄬 𑄃𑄬𑄇𑄳𑄦𑄴𑄚𑄴 𑄌𑄪𑄌𑄳𑄠𑄬𑄴𑄋𑄴 𑄇𑄬𑄟𑄴 𑄉𑄳𑄅𑄧𑄢𑄳𑄦𑄨 𑄛𑄪𑄚𑄧𑄱 ---- 𑄞𑄳𑄅𑄧𑄢𑄳𑄆𑄬 𑄘𑄨𑄦𑄳𑄣𑄧𑄱𑅁 𑄍. 𑄥𑄬𑄣𑄳𑄠𑄬𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄖𑄧𑄉𑄘𑄬
𑄖𑄧𑄉𑄘𑄬 𑄃𑄬𑄇𑄳𑄦𑄧𑄴𑄱 𑄓𑄋𑄳𑄦𑄧𑄢𑄴---- 𑄦𑄊 𑄥𑄣𑄧𑄖𑄴 𑄝𑄳𑄅𑄧𑄎𑄨𑄦𑄳𑄣𑄧𑄱𑅁 𑄎. 𑄃𑄉𑄧 𑄎𑄧𑄚𑄴𑄟𑄧𑄢𑄴 𑄝𑄇𑄳𑄦𑄳𑄠𑄬𑄴𑄢𑄴 𑄛𑄳𑄅𑄧𑄢 𑄘𑄇𑄳𑄦𑄴𑄚𑄨 𑄣𑄪𑄉𑄳𑄆𑄬 𑄚𑄳𑄃𑄧𑄝𑄢𑄳𑄦𑄬, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄃𑄨𑄇𑄳𑄦𑄴𑄪𑄚𑄪𑄠𑄳𑄅𑄧 𑄝𑄊𑄧𑄢𑄴
𑄇𑄬𑄠𑄬𑄖𑄴 ----- 𑄘𑄬𑄊 𑄎𑄭𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄢𑄖𑄳𑄅𑄴𑄧𑄣𑄳𑄠𑄬𑄴 𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧𑅁 𑄈. 𑄇𑄧𑄙 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴 𑄛𑄳𑄅𑄧𑄣𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄥𑄬𑄣𑄳𑄠𑄬𑄴
𑄝𑄉𑄳𑄅𑄧𑄌𑄳𑄦𑄨𑄴 𑄢𑄧𑄦𑄳𑄣𑄧𑅁 𑄉. 𑄝𑄬𑄉𑄧 𑄎𑄬𑄢𑄬 𑄥𑄬𑄣𑄳𑄠𑄬𑄴𑄢𑄴 𑄛𑄣 𑄃𑄬𑄦𑄳𑄣𑄧𑅁 𑄊. 𑄥𑄬𑄣𑄳𑄠𑄬𑄴 𑄘𑄪𑄢𑄴𑄝𑄧𑄚𑄳𑄦𑄧𑄢𑄳𑄦𑄬 𑄖𑄧𑄉𑄘𑄬 𑄖𑄧𑄉𑄘𑄬 𑄃𑄬𑄇𑄳𑄦𑄧𑄴𑄱 𑄓𑄋𑄳𑄦𑄧𑄢𑄴 𑄥𑄨𑄣𑄧𑄱 𑄃𑄪𑄉𑄪𑄢𑄳𑄠𑄬 𑄦𑄊 𑄥𑄣𑄧𑄖𑄴 𑄝𑄧𑄎𑄨𑄦𑄳𑄣𑄧𑄱
𑅁 𑄋. 𑄥𑄬𑄣𑄳𑄠𑄬𑄴 𑄟𑄳𑄅𑄧𑄢𑄨𑄝𑄳𑄠𑄬𑄢𑄴 𑄃𑄧𑄇𑄴𑄗𑄧𑄖𑄴 𑄝𑄇𑄳𑄦𑄳𑄠𑄬𑄴 𑄟𑄘𑄨 𑄃𑄪𑄘𑄨𑄦𑄳𑄣𑄧𑄱𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄖𑄢𑄪𑄟𑄴𑄏𑄢𑄴, 𑄃𑄢𑄴𑄉𑄚𑄨, 𑄢𑄖𑄨𑄴 𑄟𑄳𑄅𑄧𑄎𑄨𑄟𑄴, 𑄇𑄖𑄳𑄅𑄴𑄧𑄚𑄴, 𑄦𑄣𑄴 𑄝𑄨𑄘𑄧𑄚𑄴𑄘𑄧, 𑄚𑄨𑄢𑄴𑄝𑄳𑄅𑄧𑄣𑄨𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄇𑄖𑄳𑄅𑄴𑄧𑄚𑄴 = 𑄏𑄢𑄧 𑄛𑄧𑄢𑄴𑄞𑄌𑄴𑅁 𑄝𑄉𑄳𑄅𑄧𑄌𑄳𑄦𑄨𑄴 = 𑄞𑄖𑄴𑄖𑄳𑄅𑄧𑄚𑄴 𑄢𑄚𑄨𑄠𑄳𑄦𑄬𑅁 𑄦𑄣𑄴 𑄝𑄨𑄘𑄧𑄚𑄴𑄘𑄧 = 𑄉𑄧𑄘 𑄈𑄧𑄝𑄧𑄢𑄴𑅁 𑄌𑄳𑄅𑄧𑄉𑄨 𑄗𑄚 = 𑄛𑄢𑄳𑄦 𑄘𑄬𑄚
𑅁 𑄏𑄟𑄴 =𑄣𑄛𑄴𑅁 𑄘𑄉𑄘𑄇𑄳𑄠𑄬𑄴 = 𑄘𑄇𑄴 𑄘𑄇𑄴𑅁 𑄛𑄣 = 𑄛𑄣𑄴𑄣𑅁 𑄘𑄨𑄏𑄳𑄠𑄬 𑄟𑄇𑄳𑄦𑄳𑄠𑄬𑄴 = 𑄃𑄧𑄇𑄴𑄒𑄧 𑄟𑄳𑄅𑄧𑄎𑄨𑄟𑄴𑅁 𑄖𑄳𑄅𑄧𑄣𑄳𑄅𑄧𑄠𑄴 = 𑄝𑄬𑄙𑄧𑄢𑄴 𑄝𑄪𑄚𑄳𑄠𑄬𑄴 𑄘𑄋𑄳𑄦𑄧𑄢𑄴 𑄌𑄝𑄢𑄳𑄦
𑅁 𑄉𑄧𑄋 = 𑄛𑄚𑄩 𑄘𑄬𑄝𑄬𑄘𑅁</p>


<h2>𑄦𑄨𑄙𑄳𑄅𑄧𑄖𑄴</h2> 

<h3>𑄓𑄁𑄉𑄫 𑄛𑄧𑄴𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3>

<p>𑄃𑄪𑄚𑄴𑄎𑄧𑄱𑄣𑄴 𑄟𑄚𑄫𑄏𑄧𑄱𑄢𑄴 𑄚𑄋𑄴 𑄣𑄬𑄊 𑄗𑄭 𑄝𑄨𑄎𑄧𑄱𑄉𑄧𑄖𑄴𑅁 𑄎𑄪𑄇𑄴 𑄎𑄪𑄇𑄴 𑄙𑄳𑄅𑄧𑄢𑄨 𑄥𑄨𑄠𑄳𑄦𑄬𑄚𑄴, 𑄜𑄪𑄙𑄨 𑄗𑄭 𑄥𑄧𑄁𑄥𑄢𑄧𑄖𑄴𑅁𑅁 𑄝𑄨𑄎𑄧𑄠𑄴𑄉𑄨𑄢𑄨, 𑄥𑄙𑄬𑄁𑄉𑄨𑄢𑄨 𑄢𑄎 𑄃𑄬𑄿𑄇𑄴 𑄇𑄧𑄚𑄴 𑄇𑄣𑄧𑄖𑄴𑅁
𑄛𑄨𑄖𑄳𑄦𑄨𑄴 𑄛𑄨𑄖𑄳𑄦𑄨𑄴 𑄙𑄳𑄅𑄧𑄢𑄨 𑄃𑄊𑄧𑄚𑄴 𑄖𑄎, 𑄃𑄳𑄆𑄬 𑄛𑄨𑄖𑄳𑄦𑄨𑄴𑄟𑄨 𑄠𑄬𑄚𑄳𑄦𑄧𑄖𑄴𑅁𑅁 𑄚𑄚𑄚𑄴 𑄇𑄧𑄝𑄨𑄖𑄴,𑄃𑄳𑄃 𑄉𑄨𑄘𑄳𑄅𑄧𑄢𑄴 𑄥𑄪𑄢𑄬, 𑄇𑄳𑄅𑄧𑄝𑄨 𑄥𑄨𑄛𑄴𑄌𑄧𑄢𑄧𑄚𑄴𑅁 𑄉𑄳𑄅𑄧𑄏𑄬𑄚𑄧 𑄣𑄟𑄳𑄦, 𑄢𑄙𑄟𑄳𑄃𑄧𑄚𑄴
𑄙𑄧𑄚𑄴𑄛𑄪𑄘𑄨 𑄛𑄦𑄳𑄣, 𑄇𑄳𑄠𑄧𑄎𑄧𑄚𑄬 𑄟𑄧𑄚𑄧𑄖𑄴 𑄉𑄧𑄢𑄳𑄦𑄧𑄚𑄴𑅁𑅁 𑄃𑄬𑄏𑄚𑄴 𑄇𑄨 𑄥𑄪𑄚𑄋𑄴 𑄎𑄪𑄢𑄧𑄱𑄚𑄴, 𑄉𑄳𑄅𑄧𑄢𑄳𑄦𑄨 𑄃𑄧𑄎𑄨𑄢𑄳𑄠𑄬𑄚𑄴 𑄇𑄟𑄚𑄳𑄦𑄨𑅁 𑄝𑄨𑄎𑄧𑄱𑄉𑄧𑄖𑄴 𑄜𑄪𑄘𑄨 𑄃𑄊𑄧𑄚𑄴 𑄖𑄢𑄳𑄦, 𑄟𑄳𑄅𑄧𑄢𑄨 𑄉𑄬𑄬𑄿𑄠𑄳𑄦𑄧
𑄚𑄋𑄚𑄳𑄦𑄨𑅁𑅁 𑄇𑄬𑄚𑄴𑄏𑄚𑄴 𑄉𑄳𑄅𑄧𑄢𑄳𑄦𑄨 𑄚𑄚 𑄎𑄧𑄚𑄬 𑄣𑄳𑄃𑄬𑄇𑄳𑄦𑄴𑄧𑄱𑄚𑄴 𑄥𑄳𑄅𑄧𑄝𑄪𑄣𑄴 𑄃𑄪𑄞𑄧𑄱𑄉𑄩𑄖𑄴𑅁 𑄚𑄋𑄬𑄠𑄳𑄦𑄧 𑄖𑄢𑄳𑄦 𑄃𑄧𑄟𑄧𑄢𑄴 𑄎𑄨𑄁𑄇𑄚𑄨, 𑄃𑄬𑄦𑄳𑄣𑄧 𑄖𑄢𑄳𑄦𑄢𑄴 𑄦𑄨𑄙𑄳𑄠𑄬𑄦𑄨𑄖𑄴𑅁𑅁 𑄚𑄨𑄙𑄪𑄇𑄴𑄖𑄪𑄇𑄴
𑄎𑄨𑄁𑄇𑄚𑄨𑄖𑄴 𑄟𑄚𑄬𑄠𑄧𑄢𑄴, 𑄥𑄪𑄚𑄋𑄴 𑄉𑄳𑄅𑄧𑄣𑄳𑄠𑄬𑄴,𑄛𑄚𑄩𑄚𑄦𑄳𑄣𑄧 𑄥𑄚𑄴𑅁 𑄃𑄧𑄚𑄦𑄳𑄣𑄧𑄢𑄴 𑄦𑄳𑄆 𑄚𑄧 𑄗𑄬𑄝𑄧, 𑄇𑄧𑄠𑄬𑄇𑄴 𑄚𑄨𑄎𑄬𑄏𑄧𑄢𑄴 𑄎𑄨𑄁𑄇𑄚𑄨𑄠𑄳𑄦𑄚𑄴𑅁𑅁 𑄥𑄨𑄣𑄴 𑄛𑄖𑄳𑄦𑄴𑄧𑄢𑄴 𑄞𑄋𑄨 𑄟𑄳𑄅𑄧𑄚𑄴 𑄟𑄪𑄢𑄳𑄦𑄧𑄱𑄢𑄴
𑄏𑄢𑄴 𑄌𑄨𑄢𑄨𑅁 𑄇𑄘 𑄝𑄧𑄚𑄧𑄖𑄴 𑄝𑄎𑄨𑄚𑄳𑄦𑄳𑄠𑄬𑄠𑄴 𑄃𑄪𑄙𑄧𑄱𑄚𑄴 𑄢𑄚𑄴 𑄈𑄨𑄎𑄨 𑄈𑄨𑄎𑄨𑅁𑅁 𑄇𑄟𑄳𑄆𑄬 𑄢𑄊𑄚𑄴 𑄛𑄳𑄆𑄧𑄚𑄋𑄴 𑄖𑄢𑄳𑄦, 𑄟𑄪𑄎𑄧𑄱𑄋𑄳𑄦𑄚𑄴 𑄌𑄳𑄃𑄬𑄠𑄴 𑄌𑄳𑄃𑄬𑄠𑄴 𑄢𑄨𑄚𑄨𑅁 𑄎𑄧𑄚𑄧𑄟𑄴 𑄞𑄳𑄅𑄧𑄢𑄨 𑄥𑄪𑄇𑄴
𑄉𑄧𑄢𑄳𑄦𑄧𑄚𑄴, 𑄚𑄧𑄱 𑄚𑄧𑄱 𑄥𑄧𑄣𑄧𑄋𑄴 𑄛𑄨𑄚𑄩𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄝𑄨𑄎𑄧𑄱𑄉𑄧𑄖𑄴 𑄇𑄢𑄴 𑄇𑄢𑄴 𑄚𑄋𑄴 𑄗𑄭? 𑄈. 𑄥𑄨𑄛𑄴𑄌𑄧𑄢𑄧𑄚𑄴 𑄇𑄧𑄚𑄳𑄦𑄴? 𑄉. '𑄦𑄨𑄙𑄳𑄅𑄧𑄖𑄴' 𑄇𑄧𑄝𑄨𑄖𑄳𑄦𑄴𑄧𑄱𑄢𑄴 𑄃𑄏𑄧𑄣𑄴
𑄟𑄳𑄦𑄬𑄖𑄳𑄦𑄴𑄚𑄴 𑄢𑄳𑄅𑄧𑄎𑄬𑄚𑄳𑄆𑄬 𑄣𑄬𑄊𑄧𑅁 𑄊. 𑄇𑄨 𑄉𑄳𑄅𑄧𑄢𑄨𑄦𑄳𑄣𑄳𑄠𑄬 𑄎𑄨𑄁𑄇𑄚𑄨 𑄝𑄬𑄚𑄦𑄳𑄣𑄧𑄢𑄴 𑄚𑄧 𑄦𑄧𑄝𑄧? 𑄋. 𑄃𑄪𑄚𑄴𑄎𑄧𑄱𑄣𑄴 𑄟𑄚𑄪𑄏𑄳𑄠𑄬 𑄟𑄪𑄏𑄳𑄅𑄧𑄋𑄳𑄦𑄚𑄴 𑄚𑄧𑄌𑄳𑄃𑄬𑄠𑄴 𑄇𑄨 𑄇𑄟𑄳𑄆𑄬 𑄢𑄊𑄚𑄴? 𑄖𑄢𑄳𑄦
𑄎𑄧𑄚𑄧𑄟𑄴 𑄞𑄳𑄅𑄧𑄢𑄨 𑄇𑄨 𑄥𑄪𑄇𑄴 𑄉𑄧𑄢𑄳𑄦𑄧𑄚𑄴? 𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄃𑄪𑄚𑄴𑄎𑄧𑄱𑄣𑄴 𑄟𑄚𑄪𑄏𑄧𑄱𑄢𑄴 𑄚𑄋𑄴 𑄣𑄬𑄊 𑄗𑄭 -----𑅁 𑄈. 𑄛𑄨𑄖𑄳𑄦𑄨𑄴 𑄛𑄨𑄖𑄳𑄦𑄨𑄴
𑄙𑄳𑄅𑄧𑄢𑄨 𑄃𑄊𑄧𑄚𑄴 𑄖𑄎, 𑄃𑄳𑄆𑄬 ----𑅁𑅁 𑄉. ----𑄎𑄨𑄁𑄇𑄚𑄨𑄖𑄴 𑄟𑄚𑄬𑄠𑄧𑄢𑄴, 𑄥𑄪𑄚𑄋𑄴 𑄉𑄳𑄅𑄧𑄣𑄳𑄠𑄬𑄴,𑄛𑄚𑄩𑄚𑄦𑄳𑄣𑄧 𑄥𑄚𑄴𑅁 𑄹. 𑄟𑄘𑄧𑄟𑄳𑄦𑄬𑄖𑄴: 𑄃𑄪𑄚𑄴𑄎𑄧𑄱𑄣𑄴 = 𑄗𑄉𑄳𑄅𑄧𑄠𑄬
𑄃𑄧𑄝𑄧𑄌𑄴𑄗𑅁 𑄝𑄨𑄎𑄧𑄱𑄇𑄴 = 𑄃𑄨𑄖𑄨𑄦𑄌𑄴𑅁 𑄇𑄧𑄝𑄨𑄖𑄴 = 𑄇𑄳𑄅𑄧𑄝𑄨𑄘𑄳𑄠𑄬𑅁 𑄃𑄪𑄞𑄧𑄱𑄉𑄩𑄨𑄖𑄴 = 𑄃𑄬𑄇𑄴 𑄎𑄖𑄳𑄠𑄬𑄴 𑄌𑄋𑄴𑄟𑄳𑄦 𑄉𑄩𑄖𑄴𑅁 𑄦𑄨𑄙𑄳𑄠𑄬𑄦𑄨𑄖𑄴 = 𑄚𑄨𑄘𑄨𑄛𑄪𑄘𑄨𑅁 𑄚𑄨𑄙𑄪𑄇𑄴𑄖𑄪𑄇𑄴 =
𑄚𑄨𑄢𑄳𑄠𑄬𑄖𑄨𑄖𑄳𑄠𑄬𑄴𑅁 𑄃𑄧𑄚𑄦𑄳𑄣𑄧𑄢𑄴 = 𑄃𑄧𑄇𑄬𑄎𑄳𑄅𑄧𑅁 𑄇𑄣𑄴 = 𑄃𑄧𑄇𑄴𑄒𑄧𑅁</p>

<h2>𑄉𑄧𑄟𑄴 𑄇𑄢𑄳𑄦𑄬 𑄇𑄳𑄃𑄧𑄠𑄴</h2>

<h3>𑄓𑄁𑄉𑄫 𑄙𑄧𑄚𑄳𑄠𑄴𑄧 𑄟𑄳𑄃𑄧𑄚𑄴 𑄌𑄇𑄴𑄟𑄳𑄦</h3>

<p>𑄈𑄬𑄣𑄁 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴 𑄇𑄧𑄚𑄳𑄦𑄧 𑄇𑄨𑄌𑄳𑄦𑄴𑄪 𑄃𑄪𑄚𑄧𑄱 𑄚𑄬𑄭,
𑄃𑄬𑄭 𑄎𑄨𑄁𑄇𑄚𑄨𑄖𑄴 𑄇𑄢𑄳𑄦𑄬 𑄃𑄢𑄳𑄦𑄧 𑄇𑄨 𑄃𑄊𑄨 𑄝𑄌𑄳𑄦𑄬𑄴𑄠𑄴𑅁
𑄃𑄪𑄝𑄧𑄱𑄇𑄢𑄴 𑄉𑄪𑄢𑄳𑄦𑄨𑄎𑄬𑄚𑄬𑄭 𑄚𑄋𑄴 𑄝𑄎𑄬𑄭 𑄎𑄚𑅁
𑄊𑄧𑄢𑄴-𑄝𑄳𑄃𑄢𑄴 𑄞𑄣𑄬𑄘𑄨𑄢𑄴 𑄉𑄧𑄟𑄴 𑄞𑄝𑄨 𑄌𑄚𑄳𑄦𑅁𑅁</p>

<p>𑄇𑄢𑄳𑄦𑄧𑄢𑄳𑄦𑄬𑄠𑄧 𑄎𑄪𑄘𑄨 𑄖𑄭𑄪 𑄘𑄨𑄝𑄳𑄠𑄬𑄢𑄴 𑄌𑄳𑄃𑄌𑄴 𑄝𑄧𑄣𑄴,
𑄝𑄚𑄞𑄪𑄣𑄴 𑄥𑄎𑄚 𑄝𑄘𑄬 𑄚𑄬𑄭 𑄇𑄨𑄌𑄳𑄦𑄴𑄪 𑄜𑄧𑄣𑄴𑅁
𑄞𑄪𑄣𑄧𑄱𑄢𑄴 𑄚𑄬𑄭 𑄥𑄳𑄅𑄧𑄖𑄴𑄪𑄢𑄴 𑄉𑄪𑄢𑄳𑄦𑄨𑄘𑄬 𑄇𑄳𑄃𑄬𑄭 𑄇𑄟𑄴𑅁
𑄟𑄉𑄚𑄝𑄧𑄣𑄴 𑄛𑄳𑄃𑄭 𑄇𑄨𑄚𑄳𑄦𑄬𑄭 𑄘𑄨𑄠𑄬 𑄚𑄬𑄭 𑄘𑄟𑄴𑅁𑅁</p>

<p>𑄇𑄳𑄅𑄧𑄌𑄴𑄛𑄚𑄳𑄦 𑄎𑄢𑄳𑄦𑄬 𑄖𑄢𑄳𑄦𑄬 𑄝𑄨𑄣𑄬𑄭 𑄎𑄪𑄘𑄨 𑄘𑄨𑄦𑄳𑄣𑄳𑄠𑄬,
𑄚𑄧𑄞𑄝𑄨𑄝𑄳𑄅𑄧 𑄟𑄬𑄠𑄬 𑄖𑄧𑄢𑄴 𑄜𑄬𑄣𑄬𑄞𑄧 𑄃𑄧𑄇𑄪𑄣𑄬𑅁 
𑄥𑄬𑄏𑄧𑄖𑄴 𑄖𑄭𑄪 𑄝𑄚𑄦𑄧𑄞𑄬 𑄣𑄪𑄉𑄧𑄱 𑄇𑄧𑄙𑄖𑄴𑄧𑄣𑄴𑅁 
𑄟𑄨𑄏𑄳𑄠𑄬 𑄇𑄳𑄅𑄧𑄣𑄳𑄅𑄧𑄁𑄉𑄨 𑄝𑄘𑄬 𑄚𑄧𑄗𑄬𑄝𑄧 𑄖𑄧𑄢𑄴 𑄜𑄧𑄣𑄴𑅁𑅁</p>

<p>𑄦𑄧𑄇𑄴𑄇𑄧𑄙 𑄎𑄪𑄚𑄨𑄠𑄳𑄦𑄧 𑄖𑄭𑄪 𑄇𑄢𑄳𑄦𑄧𑄢𑄳𑄦𑄬𑄠𑄧 𑄇𑄳𑄃𑄧𑄌𑄴,
𑄖𑄧𑄢𑄳𑄦𑄬 𑄥𑄣𑄬 𑄛𑄬𑄞𑄧 𑄖𑄬 𑄃𑄧𑄟𑄧𑄇𑄧𑄘𑄧 𑄇𑄧𑄌𑄴𑅁
𑄙𑄧𑄢𑄴𑄟𑄧𑄇𑄧𑄙 𑄇𑄧𑄦𑄳𑄣𑄬 𑄖𑄬 𑄚𑄧𑄛𑄘𑄨𑄝𑄧𑄱 𑄇𑄚𑄴𑅁
𑄦𑄪𑄎𑄪𑄘𑄨 𑄃𑄳𑄃 𑄃𑄪𑄣𑄴𑄿𑄧𑄱 𑄉𑄪𑄢𑄳𑄦𑄨 𑄇𑄧𑄞𑄧 𑄚𑄚𑄇𑄳𑄦𑄴𑄚𑄴𑅁𑅁</p>
                    
<p>𑄘𑄬𑄌𑄴𑄎𑄖𑄴 𑄥𑄬𑄝𑄧𑄚 𑄉𑄪𑄢𑄳𑄦𑄨 𑄌𑄬𑄬𑄿 𑄚𑄋𑄴 𑄇𑄟𑄬𑄭,
𑄇𑄪𑄇𑄧𑄙-𑄃𑄧𑄇𑄧𑄙 𑄃𑄧𑄚𑄴𑄥𑄪𑄢𑄴 𑄥𑄪𑄚𑄳𑄅𑄧𑄚 𑄗𑄎𑄬𑄭𑅁
𑄥𑄬𑄿 𑄇𑄨 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴 𑄙𑄪𑄢𑄨𑄗𑄚 𑄖𑄧𑄟𑄴𑅁
𑄇𑄳𑄅𑄧𑄌𑄛𑄳𑄃𑄬𑄠𑄴 𑄎𑄢𑄳𑄦𑄬 𑄝𑄚 𑄖𑄢𑄳𑄦𑄬𑄇𑄳𑄅𑄳𑄃𑄧𑄠𑄴 𑄉𑄧𑄟𑄴𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄨 𑄉𑄪𑄢𑄨𑄚𑄳𑄦𑄬𑄭 𑄃𑄬𑄭 𑄛𑄨𑄖𑄨𑄴𑄟𑄳𑄦𑄨𑄖𑄴 𑄚𑄋𑄴 𑄝𑄎𑄬𑄝𑄢𑄴 𑄇𑄳𑄃𑄧𑄱 𑄦𑄳𑄅𑄧𑄠𑄬? 𑄈. 𑄞𑄪𑄣𑄧𑄱𑄢𑄳𑄦𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄘𑄟𑄴 𑄚𑄧𑄘𑄧𑄱𑄚𑄴 𑄃𑄳𑄃
𑄖𑄢𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄥𑄳𑄅𑄧𑄖𑄴𑄪𑄢𑄴 𑄚𑄬𑄭? 𑄉. 𑄦𑄧𑄇𑄴 𑄇𑄧𑄙 𑄇𑄧𑄦𑄳𑄣𑄬 𑄟𑄚𑄳𑄦𑄳𑄠𑄬𑄴 𑄇𑄨 𑄟𑄧𑄚𑄬 𑄉𑄧𑄢𑄳𑄦𑄧𑄚𑄴? 𑄊. 𑄘𑄬𑄌𑄴𑄎𑄖𑄴 𑄥𑄬𑄝𑄧𑄚 𑄉𑄪𑄢𑄨𑄦𑄳𑄣𑄬𑄳𑄠 𑄇𑄨 𑄇𑄧𑄙 𑄥𑄪𑄚𑄨 𑄛𑄳𑄃𑄭 𑄞𑄨𑄣𑄨 𑄇𑄧𑄲 𑄦𑄳𑄅𑄧𑄠𑄬?
𑄋. 𑄝𑄚 𑄇𑄢𑄳𑄦𑄬 𑄇𑄳𑄅𑄧𑄌𑄴 𑄛𑄬𑄞𑄢𑄴 𑄇𑄧𑄲 𑄦𑄳𑄅𑄧𑄠𑄬? 𑄌. '𑄉𑄧𑄟𑄴 𑄇𑄢𑄳𑄦𑄬 𑄇𑄳𑄃𑄧𑄠𑄴' 𑄇𑄳𑄅𑄧𑄝𑄨𑄖𑄴𑄗𑄧𑄱 𑄣𑄬𑄉𑄳𑄅𑄧𑄠𑄳𑄦𑄬 𑄇𑄝𑄨𑄘𑄳𑄠𑄬𑄋𑄴 𑄇𑄧𑄚𑄳𑄦𑄴 𑄃𑄳𑄃 𑄃𑄳𑄆𑄬 𑄇𑄧𑄝𑄨𑄖𑄴𑄗𑄧𑄱𑄖𑄴 𑄇𑄢𑄳𑄦𑄬 𑄉𑄧𑄟𑄴 𑄇𑄧𑄞𑄢𑄴
𑄇𑄧𑄲 𑄦𑄳𑄅𑄧𑄠𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ------- 𑄥𑄎𑄚 𑄝𑄘𑄬 𑄚𑄬𑄭 𑄇𑄨𑄌𑄳𑄦𑄴𑄪 𑄜𑄧𑄣𑄴𑅁 𑄈. 𑄚𑄧𑄞𑄝𑄨𑄝𑄳𑄅𑄧 𑄟𑄬𑄠𑄬 𑄖𑄧𑄢𑄴 𑄜𑄬𑄣𑄬𑄞𑄧-------𑅁
𑄉. 𑄟𑄨𑄏𑄳𑄠𑄬----- 𑄝𑄘𑄬 𑄚𑄧𑄗𑄬𑄝𑄧 𑄖𑄧𑄢𑄴 𑄜𑄧𑄣𑄴𑅁𑅁 𑄊. ---- 𑄎𑄪𑄚𑄨 𑄖𑄭𑄪 𑄇𑄢𑄳𑄦𑄧𑄢𑄳𑄦𑄬𑄠𑄧 𑄇𑄳𑄃𑄧𑄌𑄴, 𑄋. -------- 𑄎𑄢𑄳𑄦𑄬 𑄖𑄢𑄳𑄦𑄬 𑄝𑄨𑄣𑄬𑄭 𑄎𑄪𑄘𑄨 𑄘𑄨𑄦𑄳𑄣𑄳𑄠𑄬, 𑄌.
𑄇𑄳𑄅𑄧𑄌𑄛𑄳𑄃𑄬𑄠𑄴 𑄎𑄢𑄳𑄦𑄬 𑄝𑄚-----------𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄖𑄧𑄟𑄴 = 𑄇𑄧𑄚𑄳𑄦𑄧 𑄎𑄨𑄚𑄨𑄌𑄴 𑄥𑄧𑄁 𑄝𑄧𑄢𑄘𑄬 𑄚𑄳𑄦𑄧 𑄛𑄳𑄄𑄬 𑄝𑄧𑄚𑄴𑄚𑄟𑄴 𑄉𑄧𑄢𑄚𑄳𑄦𑅁 𑄈𑄬𑄣𑄁 =𑄃𑄭𑄥𑄭𑅁 𑄃𑄪𑄝𑄧𑄱𑄇𑄢𑄴 = 𑄉𑄧𑄟𑄴 𑄉𑄧𑄢𑄚𑄳𑄦𑅁 𑄃𑄧𑄇𑄪𑄣𑄬 = 𑄝𑄬𑄇𑄪𑄣𑄬
𑅁 𑄇𑄳𑄅𑄧𑄣𑄳𑄅𑄧𑄁𑄉𑄨 = 𑄘𑄪𑄚𑄴𑄚𑄟𑄴𑅁 𑄜𑄧𑄣𑄴 = 𑄉𑄪𑄣𑄧𑄱𑅁 𑄦𑄧𑄇𑄴𑄇𑄧𑄙 = 𑄃𑄪𑄎𑄪𑄇𑄧𑄙𑅁 𑄦𑄪𑄎𑄪𑄘𑄨 = 𑄃𑄪𑄣𑄴𑄿𑄧𑄱𑅁 𑄗𑄎𑄬𑄭 = 𑄝𑄬𑄌𑄴 𑄉𑄳𑄅𑄧𑄢𑄳𑄦𑄨𑅁</p>

<h2>𑄇𑄧𑄝</h2>

<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄇𑄣 𑄉𑄳𑄅𑄧𑄢𑄳𑄦𑄨 𑄇𑄬𑄠𑄳𑄦𑄬𑄚𑄴 𑄟𑄧𑄢𑄴 𑄚𑄋𑄬 𑄓𑄉𑄧𑄚𑄴 𑄇𑄧𑄝𑅁
𑄟𑄧-𑄟𑄧𑄚𑄧 𑄇𑄧𑄙 𑄇𑄧𑄦𑄳𑄣𑄬 𑄖𑄪𑄟𑄳𑄦𑄨 𑄝𑄬𑄉𑄬 𑄃𑄟𑄳𑄦𑄧𑄇𑄴 𑄦𑄧𑄞𑅁𑅁
𑄖𑄪𑄟𑄳𑄦𑄨 𑄟𑄚𑄳𑄆𑄬 𑄟𑄭𑄪 𑄛𑄬𑄭𑄇𑄴 𑄖𑄪𑄟𑄳𑄦𑄨 𑄝𑄳𑄃𑄬𑄇𑄴 𑄥𑄖𑄴𑄗𑄧 𑄝𑄘𑄨𑅁
𑄟𑄧𑄚𑄧 𑄇𑄳𑄃𑄧𑄙𑄚𑄴 𑄇𑄧𑄦𑄳𑄣𑄬 𑄟𑄭𑄪 𑄃𑄬𑄝𑄳𑄃𑄃𑄢𑄳𑄦𑄧 𑄝𑄬𑄉𑄬 𑄖𑄘𑄨𑅁𑅁</p>

<p>𑄇𑄧𑄙𑄧𑄇𑄴 𑄉𑄪𑄚𑄴 𑄉𑄧𑄢𑄳𑄃𑄧𑄁 𑄟𑄭𑄪 𑄖𑄧𑄟𑄳𑄦 𑄟𑄚𑄳𑄆𑄬 𑄥𑄧𑄟𑄳𑄦𑄏𑄧𑄖𑄴𑅁
𑄥𑄨𑄠𑄬𑄚𑄨 𑄟𑄖𑄴𑄧𑄢𑄴,𑄟𑄚𑄬𑄠𑄧𑄢𑄴 𑄝𑄬𑄇𑄴𑄇𑄚𑄳𑄦𑄨 𑄝𑄬-𑄈𑄧𑄝𑄧𑄢𑄴𑅁𑅁
𑄝𑄢𑄨𑄏𑄳𑄠𑄬𑄢𑄴 𑄏𑄧𑄢𑄴𑄣𑄬𑄎𑄖𑄴 𑄛𑄚𑄩𑄣𑄳𑄆 𑄃𑄬𑄚𑄳𑄆𑄬 𑄞𑄎𑄨𑅁
𑄛𑄧𑄎 𑄣𑄧𑄎 𑄃𑄝𑄳𑄃𑄧𑄢𑄴 𑄈𑄭 𑄉𑄋𑄧𑄢𑄴 𑄘𑄨 𑄇𑄪𑄣𑄧𑄱𑄖𑄴 𑄊𑄎𑄨𑅁𑅁</p>

<p>𑄛𑄚𑄩 𑄊𑄘𑄧𑄖𑄴 𑄗𑄬𑄭 𑄚𑄧𑄝𑄢𑄬 𑄛𑄧𑄎 𑄝𑄏𑄬 𑄉𑄧𑄋𑄣𑄭𑅁
𑄇𑄳𑄃𑄇𑄴 𑄇𑄳𑄃𑄇𑄴 𑄉𑄳𑄅𑄧𑄢𑄳𑄦𑄨 𑄃𑄬𑄏𑄧𑄁 𑄟𑄭𑄪 𑄥𑄬𑄚𑄨 𑄈𑄬𑄝𑄢𑄴 𑄣𑄭𑅁𑅁
𑄃𑄨𑄘𑄳𑄠𑄬 𑄣𑄪𑄊𑄨 𑄘𑄨 𑄝𑄘𑄳𑄅𑄧𑄣𑄴 𑄟𑄢𑄨 𑄙𑄝𑄧 𑄖𑄪𑄟𑄳𑄦𑄨 𑄟𑄧𑄢𑄳𑄦𑄬𑅁
𑄛𑄧𑄎𑄣𑄧𑄎 𑄘𑄧𑄴𑄛𑄴𑄛𑄚𑄨 𑄘𑄨𑄝𑄳𑄠𑄬𑄢𑄴 𑄖𑄧𑄟𑄳𑄦𑄢𑄴 𑄌𑄨𑄖𑄴 𑄛𑄪𑄢𑄳𑄠𑄬𑅁𑅁</p>

<p>𑄥𑄬 𑄛𑄧𑄎𑄚𑄳𑄦𑄨 𑄈𑄬𑄣𑄬 𑄟𑄭𑄪 𑄦𑄳𑄆𑄧 𑄖𑄧𑄟𑄳𑄦𑄢𑄴 𑄇𑄧𑄙𑄧𑄇𑄴  𑄉𑄧𑄟𑄴𑅁
𑄥𑄨𑄠𑄬𑄚𑄨 𑄘𑄨𑄝𑄳𑄠𑄬𑄢𑄴 𑄌𑄨𑄖𑄴 𑄛𑄪𑄢𑄳𑄠𑄬,𑄥𑄬𑄚𑄬 𑄙𑄧𑄢𑄧𑄁 𑄖𑄧𑄟𑄴𑅁𑅁 
𑄥𑄬 𑄛𑄧𑄎 𑄊𑄘𑄧𑄖𑄴 𑄗𑄬𑄣𑄬 𑄌𑄙𑄬 𑄖𑄧𑄟𑄳𑄦𑄢𑄴 𑄊𑄨𑄚𑄴 𑄉𑄧𑄢𑄳𑄦𑄬𑅁
𑄃𑄧𑄥𑄪𑄇𑄴-𑄝𑄨𑄥𑄪𑄇𑄴 𑄛𑄧𑄘𑄭 𑄦𑄳𑄆𑄧 𑄖𑄧𑄟𑄳𑄦𑄢𑄴 𑄝𑄢𑄬 𑄝𑄢𑄬𑅁𑅁</p>

<p>𑄉𑄧𑄟𑄬 𑄉𑄳𑄅𑄧𑄢𑄳𑄦𑄨 𑄞𑄝𑄨𑄌𑄳𑄃𑄧 𑄖𑄪𑄟𑄳𑄦𑄨 𑄟𑄪𑄢𑄧𑄱𑄖𑄴 𑄛𑄳𑄅𑄧𑄢𑄨𑄚𑄳𑄠𑄬𑄠𑄴𑅁
𑄜𑄉𑄳𑄅𑄧𑄚𑄬 𑄌𑄳𑄅𑄧𑄘𑄬 𑄇𑄨 𑄘𑄬𑄢𑄴𑄦𑄳𑄣𑄨 𑄇𑄳𑄅𑄧𑄉𑄨𑄣𑄳𑄦𑄴𑄧𑄱𑄠𑄴 𑄃𑄬𑄚𑄳𑄦𑄬𑄠𑄴𑅁𑅁
𑄟𑄨𑄙𑄳𑄠𑄬 𑄟𑄨𑄙𑄳𑄠𑄬 𑄢𑄧𑄣𑄳𑄆 𑄖𑄬 𑄝𑄚𑄳𑄦 𑄥𑄪𑄚𑄬𑄝𑄧𑄊𑄨 𑄉𑄩𑄖𑄴𑅁
𑄇𑄬𑄚𑄳𑄦𑄬 𑄇𑄬𑄚𑄳𑄦𑄬  𑄖𑄧𑄟𑄳𑄦𑄢𑄴 𑄞𑄨𑄢𑄨 𑄎𑄭 𑄥𑄬 𑄢𑄧𑄣𑄳𑄆 𑄌𑄨𑄖𑄴𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄝𑄞𑄧𑄱𑄠𑄴 𑄟𑄧𑄚𑄧 𑄇𑄧𑄙 𑄇𑄧𑄦𑄳𑄣𑄬 𑄟𑄚𑄬𑄠𑄪𑄚𑄳𑄦𑄬 𑄇𑄨𑄖𑄳𑄠𑄬𑄴𑄠𑄴 𑄃𑄟𑄳𑄦𑄧𑄇𑄴 𑄦𑄧𑄚𑄴? 𑄈. 𑄇𑄧𑄝𑄞𑄧𑄱𑄠𑄴 𑄟𑄚𑄬𑄠𑄧𑄢𑄳𑄦𑄬 𑄇𑄨 𑄇𑄨 𑄉𑄪𑄚𑄴
𑄉𑄧𑄢𑄳𑄦𑄬? 𑄉. 𑄛𑄚𑄩𑄊𑄘𑄧𑄖𑄴 𑄇𑄧𑄝𑄞𑄧𑄱𑄠𑄴 𑄇𑄨𑄖𑄳𑄠𑄬𑄴𑄠𑄴 𑄃𑄬𑄏𑄬? 𑄊. 𑄛𑄧𑄎𑄣𑄧𑄎 𑄉𑄚𑄳𑄦𑄨𑄠𑄳𑄦𑄧 𑄘𑄨𑄝𑄬𑄢𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄟𑄚𑄬𑄠𑄧𑄢𑄴 𑄌𑄨𑄖𑄴 𑄛𑄪𑄢𑄬? 𑄋. 𑄛𑄧𑄎𑄣𑄧𑄎 𑄈 𑄃𑄬𑄬𑄿 𑄇𑄧𑄝𑄞𑄧𑄱𑄢𑄳𑄦𑄬
𑄇𑄨𑄋𑄨𑄢𑄳𑄦𑄨 𑄙𑄝𑄚𑄴? 𑄌. 𑄜𑄉𑄳𑄅𑄧𑄚𑄬 𑄌𑄳𑄅𑄧𑄘𑄬 𑄇𑄳𑄅𑄧𑄉𑄨𑄣𑄬𑄞𑄧𑄱𑄠𑄴 𑄇𑄨𑄋𑄨𑄢𑄳𑄦𑄨𑄨 𑄉𑄩𑄖𑄴 𑄥𑄪𑄚𑄳𑄆𑄧𑄱? 𑄍. 𑄉𑄧𑄘 𑄇𑄳𑄅𑄧𑄝𑄨𑄖𑄴𑄗𑄧𑄱𑄖𑄴 𑄇𑄧𑄝𑄞𑄧𑄱𑄢𑄴 𑄟𑄧𑄚𑄧 𑄞𑄛𑄳𑄦𑄴𑄚𑄴 𑄖𑄬𑄇𑄴𑄇𑄝𑄨 𑄣𑄬𑄊𑄧𑅁</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄇𑄣 𑄉𑄳𑄅𑄧𑄢𑄳𑄦𑄨 𑄇𑄬𑄠𑄳𑄦𑄬𑄚𑄴 𑄟𑄧𑄢𑄴 𑄚𑄋𑄬 𑄓𑄉𑄧𑄚𑄴----𑅁 𑄈. ------ 𑄟𑄭𑄪 𑄛𑄬𑄭𑄇𑄴 𑄖𑄪𑄟𑄳𑄦𑄨 𑄝𑄳𑄃𑄬𑄇𑄴 𑄥𑄖𑄴𑄗𑄧
𑄝𑄘𑄨𑅁 𑄉. 𑄥𑄨𑄠𑄬𑄚𑄨 𑄟𑄖𑄴𑄧𑄢𑄴,𑄟𑄚𑄬𑄠𑄧𑄢𑄴 𑄝𑄬𑄇𑄴𑄇𑄚𑄳𑄦𑄨----𑅁 𑄊. ------ 𑄏𑄧𑄢𑄴𑄣𑄬𑄎𑄖𑄴 𑄛𑄚𑄨𑄿𑄳𑄆 𑄃𑄬𑄚𑄳𑄦𑄳𑄆𑄬 𑄞𑄎𑄨𑅁 𑄋. 𑄥𑄨𑄠𑄬𑄚𑄨 𑄘𑄨𑄝𑄳𑄠𑄬𑄢𑄴 𑄌𑄨𑄖𑄴
𑄛𑄪𑄢𑄳𑄠𑄬,𑄥𑄬𑄚𑄬-----𑅁 𑄌. ----- 𑄢𑄧𑄣𑄳𑄆 𑄖𑄬 𑄝𑄚𑄳𑄦 𑄥𑄪𑄚𑄬𑄝𑄧𑄊𑄨 𑄉𑄩𑄖𑄴𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄖𑄧𑄟𑄴=𑄇𑄧𑄚𑄳𑄦𑄧 𑄎𑄨𑄚𑄨𑄌𑄴 𑄥𑄧𑄁 𑄝𑄧𑄢𑄘𑄬 𑄚𑄳𑄦𑄧 𑄛𑄳𑄄𑄬 𑄝𑄧𑄚𑄴𑄚𑄟𑄴 𑄉𑄧𑄢𑄚𑄳𑄦𑅁 𑄃𑄟𑄳𑄦𑄧𑄇𑄴=𑄌𑄳𑄅𑄧𑄘𑄪𑅁 𑄃𑄧𑄥𑄪𑄇𑄴-𑄝𑄨𑄥𑄪𑄇𑄴 = 𑄥𑄪𑄇𑄴-𑄃𑄧𑄥𑄪𑄇𑄴𑅁 𑄘𑄧𑄴𑄛𑄴 =
𑄎𑄨𑄚𑄨𑄌𑄴𑄛𑄘𑄨𑅁 𑄇𑄳𑄅𑄧𑄉𑄨𑄣𑄴= 𑄃𑄬𑄇𑄴𑄎𑄖𑄳𑄠𑄬𑄴 𑄛𑄬𑄭𑄇𑄴𑅁 𑄟𑄨𑄙𑄳𑄠𑄬 𑄢𑄧 = 𑄎𑄬 𑄢𑄧𑄊𑄪𑄚𑄴 𑄥𑄪𑄚𑄧𑄘𑄬 𑄉𑄧𑄟𑄴 𑄣𑄉𑄬𑅁</p>

<h2>𑄓𑄋𑄳𑄦𑄧𑄢𑄴</h2>
<h3>𑄓𑄁𑄉𑄦 𑄃𑄳𑄅𑄧𑄚𑄨𑄣𑄴 𑄇𑄪𑄟𑄳𑄃𑄢𑄴 𑄌𑄇𑄴𑄟𑄳𑄦</h3>

<p>𑄚𑄨𑄎𑄧𑄱𑄢𑄳𑄦𑄬 𑄓𑄋𑄳𑄦𑄧𑄢𑄴 𑄇𑄧𑄦𑄳𑄣𑄬𑄠𑄧 𑄖𑄬𑄙𑄧 𑄇𑄧𑄚𑄳𑄦𑄧 𑄓𑄋𑄳𑄦𑄧𑄢𑄴 𑄚𑄳𑄄𑄧,
𑄟𑄚𑄪𑄏𑄳𑄠𑄬 𑄎𑄢𑄳𑄦𑄬 𑄓𑄋𑄳𑄦𑄧𑄢𑄴 𑄇𑄳𑄃𑄧𑄚𑄴 𑄖𑄬 𑄖𑄳𑄃𑄬 𑄓𑄋𑄳𑄦𑄧𑄢𑄴 𑄦𑄳𑄆𑄧𑅁
𑄓𑄋𑄳𑄦𑄧𑄢𑄴 𑄦𑄧𑄚 𑄥𑄧𑄁𑄥𑄢𑄧𑄖𑄴 𑄃𑄬𑄇𑄳𑄦𑄴𑄚𑄴𑄴 𑄃𑄉𑄖𑄳𑄦𑄳𑄠𑄬𑄴 𑄝𑄳𑄠𑄬𑄝𑄢𑄴,
𑄥𑄧𑄁𑄥𑄢𑄧𑄖𑄴 𑄓𑄋𑄳𑄦𑄧𑄢𑄴 𑄦𑄧𑄠𑄴, 𑄓𑄋𑄳𑄦𑄧𑄢𑄴 𑄉𑄪𑄚𑄴 𑄃𑄊𑄬 𑄎𑄢𑄴𑅁</p>

<p>𑄉𑄪𑄚𑄬𑄙𑄨 𑄦𑄧𑄣𑄬 𑄓𑄋𑄳𑄦𑄧𑄢𑄴 𑄥𑄧𑄇𑄳𑄦𑄬𑄴 𑄝𑄬𑄉𑄬 𑄓𑄋𑄳𑄦𑄧𑄢𑄴 𑄇𑄳𑄃𑄧𑄚𑄴,
𑄌𑄦𑄳𑄣𑄇𑄴-𑄌𑄳𑄅𑄧𑄖𑄴𑄪𑄢𑄴 𑄃𑄢𑄳𑄦𑄧 𑄉𑄳𑄠𑄬𑄚𑄨𑄢𑄴 𑄥𑄧𑄁 𑄚𑄳𑄆𑄬 𑄇𑄧𑄚𑄳𑄦𑄧𑄎𑄧𑄚𑄴𑅁
𑄉𑄳𑄠𑄬𑄚𑄨-𑄉𑄪𑄚𑄨 𑄦𑄧𑄘𑄧 𑄉𑄬𑄦𑄳𑄣𑄬 𑄣𑄬𑄊-𑄛𑄧𑄢𑄳𑄦 𑄃𑄇𑄬𑄴 𑄣𑄉𑄬,
𑄣𑄬𑄊-𑄛𑄧𑄢𑄳𑄦 𑄥𑄨𑄊𑄨𑄝𑄳𑄠𑄬𑄢𑄴  𑄟𑄧𑄚𑄳𑄦𑄚𑄴 𑄗𑄨𑄘𑄧𑄱 𑄉𑄧𑄢𑄴 𑄃𑄉𑄬𑅁</p>
 
<p>𑄎𑄪𑄚𑄨 𑄦𑄧𑄌𑄴 𑄣𑄬𑄊-𑄛𑄧𑄢𑄳𑄦 𑄃𑄳𑄃 𑄉𑄳𑄠𑄬𑄚𑄬 𑄝𑄪𑄖𑄴𑄘𑄨𑄠𑄬 𑄇𑄖𑄴,
𑄖𑄳𑄅𑄧𑄢𑄳𑄆𑄬 𑄛𑄢𑄨𑄝𑄳𑄠𑄬 𑄍𑄧𑄇𑄳𑄦𑄬𑄴 𑄝𑄛𑄴𑄞𑄬𑄭-𑄟𑄞𑄳𑄅𑄧𑄚𑄴 𑄃𑄢𑄳𑄦𑄧 𑄎𑄖𑄴𑅁
𑄣𑄬𑄊-𑄛𑄧𑄢𑄳𑄦 𑄚𑄧 𑄥𑄨𑄊𑄨𑄣𑄳𑄠𑄬 𑄚𑄧 𑄛𑄳𑄃𑄭 𑄇𑄧𑄚𑄳𑄦𑄧 𑄘𑄳𑄅𑄧𑄣𑄴 𑄉𑄳𑄠𑄬𑄚𑄴,
𑄥𑄳𑄆𑄬 𑄉𑄳𑄠𑄬𑄚𑄴 𑄛𑄬𑄞𑄖𑄳𑄦𑄳𑄠𑄬𑄴𑄠𑄴 𑄦𑄧𑄣𑄬 𑄉𑄧𑄢𑄳𑄦 𑄛𑄳𑄅𑄧𑄢𑄨𑄝𑄧𑄱 𑄙𑄳𑄠𑄬𑄚𑄴𑅁</p>

<p>𑄇𑄧𑄚𑄳𑄦𑄴 𑄃𑄊𑄬 𑄓𑄋𑄳𑄦𑄧𑄢𑄴 𑄉𑄳𑄠𑄬𑄚𑄨 𑄣𑄬𑄊-𑄛𑄧𑄢𑄳𑄦 𑄚𑄬𑄠𑄴 𑄉𑄳𑄅𑄧𑄢𑄳𑄦𑄨,
𑄛𑄨𑄖𑄨𑄴𑄟𑄳𑄦𑄨𑄖𑄴 𑄘𑄬𑄊𑄠𑄧 𑄚𑄳𑄃𑄧 𑄎𑄭 𑄛𑄨𑄖𑄳𑄦𑄨𑄴 𑄛𑄨𑄖𑄨𑄴 𑄃𑄟𑄧𑄣𑄴 𑄙𑄳𑄅𑄧𑄢𑄳𑄦𑄨𑅁 
𑄥𑄣𑄬𑄚𑄴 𑄖𑄭𑄪 𑄘𑄳𑄅𑄧𑄣𑄬𑄠𑄴 𑄟𑄧𑄚𑄴 𑄘𑄬𑄚𑄳𑄦 𑄣𑄬𑄊-𑄛𑄧𑄢𑄳𑄦𑄖𑄳𑄦𑄳𑄠𑄬𑄴𑄠𑄴,
𑄘𑄬𑄏𑄧𑄢𑄴-𑄎𑄘𑄧𑄢𑄴,𑄃𑄳𑄃 𑄥𑄧𑄟𑄳𑄦𑄏𑄧𑄢𑄴 𑄞𑄣𑄬𑄙𑄨 𑄦𑄧𑄝𑄖𑄳𑄦𑄳𑄠𑄬𑄴𑄠𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄧𑄚𑄳𑄦𑄴 𑄓𑄋𑄳𑄦𑄧𑄢𑄴? 𑄈. 𑄓𑄋𑄳𑄦𑄧𑄢𑄴 𑄦𑄧𑄘𑄧 𑄉𑄬𑄬𑄿 𑄇𑄨 𑄣𑄉𑄬? 𑄉. 𑄇𑄧𑄇𑄳𑄦𑄬𑄴 𑄝𑄬𑄉𑄬 𑄓𑄋𑄳𑄦𑄧𑄢𑄴 𑄇𑄳𑄃𑄧𑄚𑄴? 𑄊.
𑄉𑄳𑄠𑄬𑄚𑄨-𑄉𑄪𑄚𑄨 𑄦𑄧𑄘𑄧 𑄉𑄬𑄦𑄳𑄣𑄬 𑄇𑄨 𑄣𑄉𑄬? 𑄋. 𑄛𑄨𑄖𑄳𑄦𑄨𑄴 𑄛𑄨𑄖𑄳𑄦𑄨𑄴 𑄃𑄟𑄧𑄣𑄴 𑄙𑄳𑄅𑄧𑄢𑄳𑄦𑄨 𑄛𑄨𑄖𑄨𑄴𑄟𑄳𑄦𑄨𑄖𑄴 𑄇𑄨 𑄘𑄬𑄊 𑄚𑄳𑄃𑄧𑄎𑄭? 𑄌. 𑄥𑄧𑄟𑄳𑄦𑄏𑄧𑄢𑄴 𑄞𑄣𑄬𑄘𑄨 𑄦𑄧𑄘𑄧 𑄉𑄬𑄬𑄿 𑄇𑄨𑄠𑄳𑄦𑄧𑄖𑄴 𑄟𑄧𑄚𑄴
𑄘𑄳𑄠𑄬 𑄛𑄧𑄢𑄬?</p>
         
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄚𑄨𑄎𑄧𑄱𑄢𑄳𑄦𑄬 𑄓𑄋𑄳𑄦𑄧𑄢𑄴 𑄇𑄧𑄦𑄳𑄣𑄬𑄠𑄧 𑄖𑄬𑄘𑄧 𑄇𑄧𑄚𑄳𑄦𑄧 ----, ----𑄎𑄢𑄳𑄦𑄬 𑄓𑄋𑄳𑄦𑄧𑄢𑄴 𑄇𑄳𑄃𑄧𑄚𑄴 𑄖𑄬 𑄖𑄳𑄃𑄬 𑄓𑄋𑄳𑄦𑄧𑄢𑄴
𑄦𑄳𑄆𑄧𑅁 𑄈. ---- 𑄦𑄧𑄘𑄧 𑄉𑄬𑄦𑄳𑄣𑄬 𑄣𑄬𑄊-𑄛𑄧𑄢𑄳𑄦 𑄃𑄇𑄬𑄴 𑄣𑄉𑄬, 𑄣𑄬𑄊-𑄛𑄧𑄢𑄳𑄦 𑄥𑄨𑄊𑄨𑄝𑄳𑄠𑄬𑄢𑄴 𑄟𑄧𑄚𑄳𑄦𑄚𑄴 --- 𑄃𑄉𑄬𑅁 𑄉. 𑄎𑄪𑄚𑄨 𑄦𑄧𑄌𑄴 𑄣𑄬𑄊-𑄛𑄧𑄢𑄳𑄦 𑄃𑄳𑄃 𑄉𑄳𑄠𑄬𑄚𑄬
𑄝𑄪𑄖𑄴𑄘𑄨𑄠𑄬 --, 𑄖𑄳𑄅𑄧𑄢𑄳𑄆𑄬 𑄛𑄢𑄨𑄝𑄳𑄠𑄬 𑄍𑄧𑄇𑄳𑄦𑄬𑄴 ------- 𑄃𑄢𑄳𑄦𑄧 𑄎𑄖𑄴𑅁 𑄊. 𑄇𑄧𑄚𑄳𑄦𑄴 𑄃𑄊𑄬 ----- 𑄣𑄬𑄊-𑄛𑄧𑄢𑄳𑄦 𑄚𑄬𑄠𑄴 𑄉𑄳𑄅𑄧𑄢𑄳𑄦𑄨, --- 𑄘𑄬𑄊𑄠𑄧 𑄚𑄳𑄃𑄧 𑄎𑄭
𑄛𑄨𑄖𑄳𑄦𑄨𑄴 𑄛𑄨𑄖𑄨𑄴 𑄃𑄟𑄧𑄣𑄴 𑄙𑄳𑄅𑄧𑄢𑄳𑄦𑄨𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄃𑄉𑄖𑄳𑄦𑄳𑄠𑄬𑄴 =𑄇𑄳𑄅𑄧𑄙𑄨𑄚𑄴𑅁 𑄗𑄨𑄘𑄧𑄱 =𑄗𑄨𑄇𑄴𑄗𑄧𑄟𑄧𑄇𑄴𑅁 𑄇𑄖𑄴 = 𑄛𑄳𑄅𑄧𑄘𑄪𑅁 𑄙𑄳𑄠𑄬𑄚𑄴 =𑄥𑄙𑄧𑄚𑅁 𑄞𑄣𑄬𑄙𑄨 = 𑄉𑄧𑄟𑄴𑅁 𑄖𑄳𑄅𑄧𑄢𑄳𑄆𑄬 = 𑄝𑄎𑄳𑄆𑄬𑅁</p>

<h2>𑄙𑄧𑄢𑄴𑄟𑄧</h2>
<h3>𑄓𑄁𑄉𑄦 𑄣𑄳𑄅𑄧𑄇𑄳𑄦𑄨𑄴 𑄞𑄪𑄏𑄧𑄱𑄚𑄴 𑄌𑄇𑄴𑄟𑄳𑄦</h3>

<p>𑄙𑄧𑄢𑄴𑄟𑄧 𑄙𑄧𑄢𑄴𑄟𑄧 𑄝𑄬𑄉𑄬 𑄇𑄳𑄃𑄧𑄚𑄴 𑄙𑄧𑄢𑄴𑄟𑄧 𑄦𑄧𑄣𑄧 𑄇𑄨? 𑄃𑄪𑄝𑄧𑄱𑄘𑄬𑄌𑄴 𑄘𑄨𑄦𑄳𑄣𑄳𑄠𑄬 𑄙𑄧𑄢𑄴𑄟𑄧 𑄚𑄳𑄄𑄧, 𑄙𑄧𑄢𑄴𑄟𑄧 𑄦𑄳𑄆𑄧 𑄥𑄨𑄣𑄴 𑄛𑄣𑄨𑅁 𑄟𑄧𑄱𑄖𑄴 𑄚𑄨𑄖𑄳𑄅𑄴𑄧 𑄙𑄧𑄢𑄴𑄟𑄧 𑄇𑄧𑄙 𑄝𑄬𑄚𑄳𑄦𑄳𑄠𑄬𑄴-𑄝𑄬𑄣𑄳𑄠𑄬𑄴
𑄇𑄳𑄠𑄧𑄋𑄬; 𑄎𑄪𑄚𑄨 𑄘𑄳𑄠𑄬 𑄦𑄳𑄆𑄧 𑄌𑄧𑄚𑄧𑄚𑄴 𑄌𑄬𑄢𑄇𑄴 𑄚𑄨𑄖𑄳𑄅𑄴𑄧 𑄜𑄪𑄣𑄬 𑄥𑄨𑄠𑄧𑄋𑄳𑄦𑄬? 𑄟𑄧𑄚𑄳𑄦𑄚𑄴 𑄎𑄪𑄚𑄨 𑄞𑄧𑄢𑄧𑄚𑄴 𑄦𑄳𑄆𑄧, 𑄦𑄨𑄁𑄏𑄳𑄠𑄬,𑄣𑄪𑄞𑄬,𑄢𑄉𑄬; 𑄙𑄧𑄢𑄴𑄟𑄧 𑄇𑄧𑄙,𑄥𑄳𑄠𑄧𑄋𑄴,𑄌𑄬𑄢𑄇𑄳𑄅𑄳𑄆𑄴𑄧 𑄖𑄢𑄴 𑄇𑄨
𑄙𑄧𑄢𑄴𑄟𑄧 𑄃𑄊𑄬? 𑄎𑄪𑄚𑄨 𑄇𑄳𑄠𑄧𑄢𑄳𑄦𑄬 𑄈𑄚𑄨 𑄉𑄳𑄅𑄧𑄢𑄳𑄦𑄨 𑄟𑄧𑄚𑄧𑄖𑄴 𑄘𑄧𑄢𑄴 𑄥𑄧𑄟𑄬; 𑄃𑄧𑄙𑄧𑄢𑄴𑄟𑄧 𑄃𑄳𑄃 𑄛𑄝𑄬 𑄙𑄳𑄅𑄧𑄢𑄨𑄝𑄧𑄱 𑄖𑄢𑄳𑄦𑄬 𑄚𑄧 𑄍𑄢𑄨𑄝𑄧𑄱 𑄎𑄧𑄟𑄬𑅁 𑄎𑄪𑄚𑄨 𑄇𑄳𑄠𑄧𑄢𑄳𑄦𑄬 𑄃𑄪𑄝𑄧𑄱𑄇𑄢𑄴 𑄉𑄳𑄅𑄧𑄢𑄨𑄦𑄳𑄣𑄬𑄳𑄠
𑄃𑄬𑄏𑄬 𑄟𑄧𑄚𑄧𑄖𑄴 𑄥𑄪𑄇𑄴; 𑄥𑄨𑄠𑄬𑄚𑄴 𑄦𑄧𑄣𑄧 𑄃𑄏𑄧𑄣𑄴 𑄙𑄧𑄢𑄴𑄟𑄧 𑄥𑄨𑄠𑄬𑄚𑄴 𑄘𑄬𑄝𑄧𑄢𑄴 𑄞𑄪𑄇𑄴𑅁 𑄙𑄧𑄢𑄴𑄟𑄧 𑄥𑄬𑄖𑄳𑄦𑄬𑄴𑄠𑄴 𑄇𑄨𑄌𑄳𑄦𑄴𑄪 𑄚𑄳𑄆𑄧, 𑄙𑄧𑄢𑄴𑄟𑄧 𑄟𑄧𑄚𑄧 𑄇𑄧𑄙; 𑄎𑄬 𑄇𑄟𑄴 𑄉𑄳𑄅𑄧𑄣𑄳𑄦𑄳𑄠𑄬𑄴 𑄟𑄧𑄚𑄧𑄖𑄴 𑄥𑄪𑄇𑄴
𑄗𑄭 𑄥𑄨𑄠𑄬𑄚𑄴 𑄙𑄧𑄢𑄴𑄟𑄧 𑄥𑄪𑄙𑅁 𑄥𑄬𑄖𑄳𑄦𑄳𑄠𑄬𑄴𑄠𑄴 𑄝𑄬𑄊𑄬 𑄉𑄧𑄟𑄴 𑄇𑄟𑄴 𑄉𑄧𑄢𑄳𑄦𑄧 𑄚𑄧 𑄉𑄳𑄅𑄧𑄢𑄳𑄦𑄨 𑄇𑄢𑄳𑄦𑄧𑄢𑄴 𑄈𑄚𑄨, 𑄟𑄧𑄚𑄧𑄢𑄴 𑄥𑄪𑄊𑄳𑄠𑄬 𑄎𑄨𑄁𑄇𑄚𑄨 𑄉𑄧𑄋𑄧 𑄃𑄨𑄠𑄬𑄚𑄴 𑄝𑄪𑄖𑄴𑄙𑄧𑄱𑄢𑄴 𑄝𑄕𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄙𑄧𑄢𑄴𑄟𑄧 𑄇𑄨𑄋𑄨𑄢𑄳𑄦𑄨 𑄦𑄳𑄆𑄧? 𑄈. 𑄇𑄢𑄳𑄦𑄬 𑄎𑄧𑄟𑄬 𑄚𑄧 𑄍𑄢𑄨𑄝𑄧𑄱? 𑄉. 𑄇𑄧𑄇𑄳𑄦𑄬𑄴 𑄟𑄧𑄚𑄧𑄖𑄴 𑄥𑄪𑄇𑄴 𑄃𑄬𑄏𑄬? 𑄊.
𑄙𑄧𑄢𑄴𑄟𑄧 𑄥𑄪𑄙 𑄇𑄪𑄝𑄳𑄃𑄧𑄱𑄚𑄴? 𑄋. 𑄇𑄪𑄝𑄳𑄃𑄧𑄱𑄚𑄴 𑄝𑄪𑄖𑄴𑄙𑄧𑄱𑄢𑄴 𑄝𑄕𑄨?</p>
 
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄙𑄧𑄢𑄴𑄟𑄧 𑄙𑄧𑄢𑄴𑄟𑄧 𑄝𑄬𑄉𑄬 𑄇𑄳𑄃𑄧𑄚𑄴 𑄙𑄧𑄢𑄴𑄟 -----? 𑄈. 𑄟𑄧𑄚𑄳𑄦𑄚𑄴 𑄎𑄪𑄚𑄨 𑄞𑄧𑄢𑄧𑄚𑄴 𑄦𑄳𑄆𑄧, 𑄦𑄨𑄁𑄏𑄳𑄠𑄬,----
𑄢𑄉𑄬; 𑄉. 𑄃𑄧𑄙𑄧𑄢𑄴𑄟𑄧 𑄃𑄳𑄃 𑄛𑄝𑄬 𑄙𑄳𑄅𑄧𑄢𑄨𑄝𑄧𑄱 𑄖𑄢𑄳𑄦𑄬 𑄚𑄧 ------𑅁 𑄊. 𑄎𑄬 𑄇𑄟𑄴 𑄉𑄳𑄅𑄧𑄣𑄳𑄦𑄳𑄠𑄬𑄴 𑄟𑄧𑄚𑄧𑄖𑄴 𑄥𑄪𑄇𑄴 𑄗𑄭 𑄥𑄨𑄠𑄬𑄚𑄴 𑄙𑄧𑄢𑄴𑄟𑄧 ------𑅁 𑄥𑄨𑄣𑄴 = 𑄚𑄨𑄘𑄨
𑅁 𑄝𑄕𑄨 = 𑄟𑄪𑄣𑄴 𑄇𑄧𑄙𑅁 𑄈𑄚𑄨 =𑄈𑄳𑄅𑄧𑄘𑄨 /𑄝𑄬𑄊𑄖𑄴𑅁 𑄞𑄪𑄇𑄴 = 𑄢𑄪𑄎𑄨𑅁 𑄎𑄧𑄟𑄴 = 𑄟𑄧𑄢𑄧𑄚𑄴 𑄘𑄬𑄝𑄬𑄘𑅁 𑄥𑄨𑄠𑄧𑄋𑄴 = 𑄝𑄪𑄖𑄴𑄙𑄧𑄱𑄢𑄴 𑄈𑄬𑄝𑄢𑄴𑅁 𑄇𑄳𑄠𑄧𑄋𑄴 =
𑄟𑄳𑄅𑄧𑄚𑄴𑄘𑄨𑄢𑄴𑅁</p>

<h2>𑄥𑄧𑄘𑄧𑄢𑄴</h2>
<h3>𑄓𑄁𑄉𑄦 𑄃𑄪𑄟𑄧𑄱 𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄦𑄨𑄁𑄏𑄳𑄠𑄬 𑄛𑄨𑄎𑄪𑄟𑄳𑄦𑄳𑄠𑄬 𑄉𑄳𑄅𑄧𑄢𑄳𑄦𑄨 𑄇𑄧𑄙𑄧𑄇𑄴 𑄟𑄢𑄟𑄢𑄨, 𑄟𑄧𑄚𑄧𑄖𑄳𑄦𑄴𑄪𑄚𑄴 𑄝𑄳𑄃𑄬𑄇𑄴 𑄣𑄪𑄊𑄨 𑄟𑄢𑄧; 𑄗𑄬𑄠𑄬 𑄚𑄬𑄠𑄬 𑄥𑄧𑄁𑄞𑄝𑄨 𑄝𑄳𑄃𑄬𑄇𑄴 𑄥𑄧𑄘𑄧𑄢𑄴 𑄉𑄳𑄅𑄧𑄏𑄨 𑄙𑄧𑄱 𑄛𑄧𑄙𑄧𑄖𑄴 𑄥𑄳𑄅𑄧𑄖𑄳𑄦𑄳𑄠𑄴𑄧 𑄞𑄨𑄣𑄨 𑄙𑄧𑄢𑄧
𑅁 𑄖𑄧 𑄇𑄬𑄠𑄬𑄖𑄴 𑄎𑄬 𑄛𑄨𑄢𑄳𑄠𑄬, 𑄛𑄳𑄅𑄧𑄢𑄬𑄠𑄬𑄙𑄧𑄱 𑄥𑄬 𑄛𑄨𑄢𑄳𑄠𑄬, 𑄇𑄳𑄠𑄬 𑄖𑄢𑄳𑄦𑄬 𑄝𑄬𑄣𑄧𑄇𑄴 𑄉𑄳𑄅𑄧𑄢𑄳𑄦𑄨 𑄗𑄳𑄃𑄧𑄢𑄴? 𑄖𑄧𑄢𑄴 𑄎𑄬 𑄛𑄬𑄖𑄴 𑄛𑄪𑄢𑄳𑄠𑄬, 𑄖𑄢𑄳𑄦𑄧𑄱𑄙𑄧 𑄛𑄬𑄖𑄴 𑄛𑄪𑄢𑄳𑄠𑄬, 𑄝𑄧𑄎𑄧𑄋𑄳𑄦𑄚𑄴 𑄇𑄳𑄠𑄬
𑄊𑄬𑄌𑄳𑄦𑄳𑄠𑄬𑄴 𑄖𑄧𑄊𑄧𑄢𑄴? 𑄝𑄧𑄎𑄧𑄁 𑄝𑄳𑄃𑄬𑄇𑄴 𑄣𑄪𑄊𑄨𑄟𑄢𑄴, 𑄝𑄳𑄃𑄬𑄇𑄴 𑄥𑄧𑄘𑄧𑄢𑄴 𑄞𑄛𑄴, 𑄊𑄳𑄅𑄧𑄢𑄴𑄝𑄧𑄱 𑄞𑄨𑄣𑄨 𑄟𑄚𑄨 𑄣𑄧𑄚𑄳𑄦, 𑄖𑄧𑄢𑄴 𑄇𑄬𑄠𑄬𑄖𑄴 𑄎𑄬 𑄣𑄳𑄅𑄧,𑄖𑄢𑄳𑄦𑄧𑄱𑄙𑄧 𑄥𑄬 𑄣𑄳𑄅𑄧, 𑄥𑄣𑄬 𑄇𑄬𑄚𑄳𑄦𑄬
𑄥𑄘𑄋𑄳𑄦? 𑄉𑄧𑄟𑄴 𑄛𑄧𑄙𑄬 𑄎𑄬 𑄦𑄘𑄬 𑄎𑄨𑄘𑄳𑄠𑄬 𑄖𑄬 𑄛𑄧𑄘𑄬 𑄛𑄧𑄘𑄬, 𑄝𑄧𑄢𑄴𑄎𑄧𑄚𑄴 𑄥𑄪𑄢𑄴𑄎𑄧𑄚𑄴 𑄟𑄚𑄨, 𑄃𑄧𑄌𑄴𑄇𑄧𑄙 𑄙𑄳𑄅𑄧𑄢𑄨𑄣𑄳𑄠𑄬 𑄘𑄳𑄅𑄧𑄣𑄬𑄘𑄣𑄬 𑄞𑄝𑄨𑄣𑄳𑄠𑄬 𑄉𑄳𑄅𑄧𑄏𑄬𑄚𑄬 𑄉𑄧𑄟𑄬𑄙𑄨 𑄌𑄳𑄃𑄭 𑄢𑄨𑄚𑄨𑅁
𑄣𑄪𑄉𑄧𑄱 𑄝𑄳𑄃𑄬𑄇𑄴 𑄈𑄧𑄖𑄳𑄦𑄴𑄣𑄴,𑄞𑄋𑄧 𑄝𑄳𑄃𑄬𑄇𑄴 𑄈𑄘𑄣𑄴 𑄣𑄳𑄅𑄧𑄝𑄨𑄠𑄧𑄘𑄬 𑄞𑄳𑄅𑄧𑄢𑄳𑄅𑄧𑄇𑄴 𑄛𑄨𑄖𑄨𑄴𑄟𑄳𑄦𑄨, 𑄘𑄳𑄅𑄧𑄠𑄬 𑄟𑄬𑄠𑄬𑄖𑄴 𑄛𑄳𑄅𑄧𑄖𑄳𑄠𑄴𑄧, 𑄥𑄧𑄚 𑄢𑄬𑄉𑄖𑄴 𑄥𑄧𑄖𑄳𑄠𑄴𑄧 𑄇𑄳𑄅𑄧𑄌𑄴 𑄛𑄳𑄃𑄚𑄳𑄦𑄚𑄴 𑄃𑄬𑄏𑄳𑄅𑄧𑄇𑄴 𑄣𑄟𑄨
𑅁</p>


<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄦𑄨𑄁𑄏𑄳𑄠𑄬 𑄛𑄨𑄏𑄪𑄟𑄴 𑄣𑄪𑄊𑄨 𑄟𑄢𑄳𑄦𑄨 𑄇𑄨 𑄙𑄳𑄅𑄧𑄢𑄨𑄝𑄳𑄠𑄬𑄢𑄴 𑄇𑄳𑄃𑄧𑄱 𑄦𑄳𑄅𑄧𑄠𑄬? 𑄈. 𑄇𑄧𑄚𑄳𑄦𑄴 𑄛𑄧𑄘𑄬 𑄛𑄧𑄘𑄬 𑄎𑄨𑄘𑄳𑄠𑄬? 𑄉. 𑄇𑄨
𑄉𑄳𑄅𑄧𑄢𑄨𑄣𑄳𑄦𑄳𑄠𑄬 𑄉𑄳𑄅𑄧𑄏𑄬𑄚𑄬 𑄉𑄧𑄟𑄬𑄙𑄨 𑄢𑄨𑄚𑄨 𑄌𑄳𑄃𑄭? 𑄊. 𑄘𑄳𑄅𑄧𑄠𑄬 𑄟𑄬𑄠𑄬𑄖𑄴 𑄃𑄳𑄃 𑄥𑄧𑄚 𑄢𑄬𑄉𑄖𑄴 𑄇𑄨?</p>
     
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄦𑄨𑄁𑄏𑄳𑄠𑄬 𑄛𑄨𑄎𑄪𑄟𑄳𑄦𑄳𑄠𑄬 𑄉𑄳𑄅𑄧𑄢𑄳𑄦𑄨 𑄇𑄧𑄙𑄧𑄇𑄴 ------𑅁 𑄈. 𑄟𑄧𑄚𑄧𑄖𑄳𑄦𑄴𑄪𑄚𑄴 𑄝𑄳𑄃𑄬𑄇𑄴 ------- 𑄟𑄢𑄧;
𑄉. --------𑄇𑄳𑄠𑄬 𑄊𑄬𑄌𑄳𑄦𑄳𑄠𑄬𑄴 𑄖𑄧𑄊𑄧𑄢𑄴? 𑄊. 𑄊𑄳𑄅𑄧𑄢𑄴𑄝𑄧𑄱 𑄞𑄨𑄣𑄨 𑄟𑄚𑄨------𑅁 𑄋. 𑄣𑄪𑄉𑄧𑄱 𑄝𑄳𑄃𑄬𑄇𑄴 -----𑄞𑄋𑄧 𑄝𑄳𑄃𑄬𑄇𑄴 𑄈𑄘𑄣𑄴 𑄌. 𑄣𑄳𑄅𑄧𑄝𑄨𑄠𑄧𑄘𑄬
𑄞𑄳𑄅𑄧𑄢𑄳𑄅𑄧𑄇𑄴 --------𑅁 𑄹. 𑄟𑄘𑄧𑄟𑄳𑄦𑄬𑄖𑄴: 𑄦𑄨𑄁𑄏𑄳𑄠𑄬 = 𑄇𑄳𑄅𑄧𑄌𑄴 𑄚𑄳𑄦𑄧 𑄛𑄚𑄳𑄦𑅁 𑄣𑄳𑄅𑄧𑄝𑄨𑄠𑄧𑄖𑄴 = 𑄞𑄧𑄢𑄧𑄚𑄴 𑄛𑄪𑄎𑄳𑄃𑄧𑄱𑄚𑄴𑅁 𑄛𑄨𑄖𑄨𑄴𑄟𑄳𑄦𑄨 = 𑄥𑄧𑄁𑄥𑄢𑄴𑅁 𑄈𑄧𑄖𑄳𑄦𑄴𑄣𑄴 =
𑄇𑄪𑄖𑄳𑄠𑄬𑄴𑄢𑄨𑅁 𑄥𑄳𑄅𑄧𑄖𑄳𑄦𑄳𑄠𑄴𑄧 = 𑄃𑄪𑄎𑄪𑅁 𑄥𑄘𑄋𑄳𑄦 = 𑄃𑄣𑄴𑄉𑅁 𑄝𑄧𑄢𑄴𑄎𑄧𑄚𑄴 = 𑄚𑄨𑄎𑄧𑄱𑄖𑄳𑄦𑄴𑄪𑄚𑄴 𑄓𑄋𑄳𑄦𑄧𑄢𑄴𑅁 𑄇𑄳𑄅𑄧𑄌𑄴 𑄛𑄚𑄳𑄦 = 𑄉𑄧𑄟𑄴 𑄛𑄚𑄳𑄦𑅁 𑄃𑄧𑄌𑄴𑄇𑄧𑄙 = 𑄦𑄧𑄇𑄴 𑄇𑄧𑄙𑅁
</p>

<h2>𑄝𑄬𑄣𑄧 𑄥𑄧𑄘𑄧𑄇𑄴</h2>

<h3>𑄓𑄁𑄉𑄫  𑄃𑄳𑄃𑄬𑄛𑄴. 𑄘𑄨. 𑄃𑄌𑄴𑄟𑄚𑄴 𑄌𑄇𑄴𑄟𑄳𑄦</h3>

<p>𑄖𑄧𑄢𑄴 𑄥𑄧𑄘𑄧𑄉𑄬 𑄝𑄬𑄚𑄳𑄦𑄳𑄠𑄬𑄴 𑄟𑄙𑄚𑄴--
𑄢𑄳𑄅𑄧𑄁𑄌𑄳𑄅𑄧𑄋𑄳𑄠𑄬𑄴 𑄦𑄳𑄆𑄧 𑄛𑄳𑄃𑄧𑄢𑄴 𑄜𑄘𑄨;
𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱,  𑄍𑄧𑄢-𑄥𑄪𑄢𑄨 𑄃𑄳𑄃
𑄛𑄧𑄢𑄚𑄴 𑄝𑄧𑄣 𑄦𑄣𑄧𑄖𑄴 𑄈𑄪𑄎𑄨𑄢𑄎𑄨𑅁</p>
                   
<p>𑄘𑄨𑄝𑄪𑄌𑄳𑄦𑄳𑄠𑄬𑄴 𑄇𑄣𑄧𑄖𑄴 𑄇𑄖𑄴𑄇𑄖𑄳𑄠𑄬𑄴 𑄥𑄧𑄘𑄧𑄇𑄴
𑄖𑄨𑄚𑄴𑄛𑄪𑄌𑄳𑄦𑄳𑄠𑄬𑄴 𑄦𑄧𑄝𑄢𑄴 𑄃𑄉𑄬--- 𑄘𑄨𑄚𑄴,
𑄇𑄧𑄚𑄴 𑄇𑄝𑄨𑄣𑄳𑄠𑄬 𑄝𑄚𑄬𑄠𑄳𑄦𑄬 𑄖𑄧𑄢𑄳𑄦𑄬----!
𑄛𑄧𑄢𑄚𑄬 𑄉𑄧𑄢𑄳𑄦𑄬 𑄊𑄨𑄚𑄴𑅁</p>

<p>𑄝𑄬𑄣𑄳𑄠𑄬𑄴𑄦𑄧𑄣𑄬 𑄌𑄨𑄇𑄴𑄌𑄨𑄉𑄨 𑄘𑄳𑄠𑄧𑄌𑄴
𑄥𑄎𑄧𑄚𑄳𑄠𑄬𑄴 𑄇𑄣𑄧𑄖𑄴 𑄥𑄧𑄝𑄭 𑄚𑄬𑄭,
𑄌𑄨𑄖𑄴, 𑄟𑄧𑄚𑄴 𑄜𑄨𑄢𑄬𑄭 𑄇𑄨 𑄎𑄬𑄝𑄢𑄴 𑄌𑄳𑄃𑄌𑄴--!
𑄃𑄪𑄙𑄧𑄱𑄖𑄴-𑄗𑄪𑄘𑄧𑄱𑄖𑄴 𑄛𑄚𑄩 𑄚𑄬𑄭𑅁</p>

<p>𑄝𑄬𑄚𑄳𑄦𑄬𑄴 𑄃𑄬𑄏𑄧𑄌𑄴 𑄝𑄬𑄣𑄳𑄠𑄬𑄴 𑄎𑄌𑄴,
𑄎𑄳𑄅𑄧𑄚𑄴𑄟𑄬𑄣𑄬 𑄖𑄭𑄪 𑄇𑄢𑄴 𑄚𑄋𑄬?
𑄘𑄨𑄚𑄳𑄅𑄧𑄇𑄣𑄬 𑄃𑄟𑄳𑄦 𑄥𑄋𑄬𑄖𑄴,
𑄢𑄬𑄘𑄳𑄅𑄧𑄇𑄣𑄬 𑄇𑄢𑄴 𑄞𑄉𑄬----!</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄢𑄴 𑄥𑄧𑄘𑄧𑄉𑄬 𑄝𑄬𑄚𑄳𑄦𑄳𑄠𑄬𑄴 𑄟𑄙𑄚𑄴 𑄢𑄳𑄅𑄧𑄁𑄌𑄳𑄅𑄧𑄋𑄳𑄠𑄬𑄴 𑄦𑄳𑄆𑄧? 𑄈. 𑄘𑄨𑄝𑄪𑄌𑄳𑄦𑄳𑄠𑄬𑄴 𑄇𑄣𑄧𑄖𑄴 𑄇𑄨 𑄃𑄧𑄝𑄧𑄌𑄴𑄗 𑄦𑄳𑄆𑄧? 𑄉.
'𑄝𑄬𑄣𑄳𑄠𑄬𑄴𑄦𑄧𑄣𑄬 𑄌𑄨𑄇𑄴𑄌𑄨𑄉𑄨 𑄘𑄳𑄠𑄧𑄌𑄴 '---- 𑄇𑄧𑄚𑄳𑄦𑄴 𑄌𑄨𑄇𑄴𑄌𑄨𑄉𑄨 𑄘𑄬? 𑄊. 𑄘𑄨𑄚𑄳𑄅𑄧𑄇𑄣𑄬 𑄃𑄟𑄳𑄦 𑄥𑄋𑄬𑄖𑄴 𑄇𑄧𑄚𑄳𑄦𑄴? 𑄋. 𑄝𑄬𑄚𑄳𑄦𑄳𑄠𑄬𑄴 𑄟𑄙𑄚𑄴 𑄇𑄢𑄴 𑄦𑄣𑄧𑄖𑄴 𑄈𑄪𑄎𑄨𑄢𑄎𑄨?
</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄟𑄳𑄅𑄧𑄚𑄴-𑄟𑄪𑄢𑄳𑄦𑄧𑄱 𑄍𑄧𑄢-𑄥𑄪𑄢𑄨, 𑄛𑄧𑄢𑄚𑄴 𑄝𑄧𑄣 𑄦𑄣𑄧𑄖𑄴 -----𑅁 𑄈. 𑄘𑄨𑄝𑄪𑄌𑄳𑄦𑄳𑄠𑄬𑄴 𑄇𑄣𑄧𑄖𑄴 ---- 𑄥𑄧𑄘𑄧𑄇𑄴
𑄖𑄨𑄚𑄴𑄛𑄪𑄌𑄳𑄦𑄳𑄠𑄬𑄴 𑄦𑄧𑄝𑄢𑄴 𑄃𑄉𑄬--- 𑄘𑄨𑄚𑄴𑅁 𑄉. 𑄝𑄬𑄣𑄳𑄠𑄬𑄴𑄦𑄧𑄣𑄬 ---- 𑄘𑄳𑄠𑄧𑄌𑄴 𑄥𑄎𑄧𑄚𑄳𑄠𑄬𑄴 𑄇𑄣𑄧𑄖𑄴 𑄥𑄧𑄝𑄭 𑄚𑄬𑄭𑅁 𑄊. 𑄝𑄬𑄚𑄳𑄦𑄬𑄴 𑄃𑄬𑄏𑄧𑄌𑄴 ----, 𑄎𑄳𑄅𑄧𑄚𑄴𑄟𑄬𑄣𑄬 𑄖𑄭𑄪 𑄇𑄢𑄴 𑄚𑄋𑄬
?</p>
        
<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄥𑄧𑄘𑄧𑄇𑄴 = 𑄛𑄳𑄃𑄧𑄢𑄴𑅁 𑄘𑄨𑄝𑄪𑄌𑄳𑄦𑄳𑄠𑄬𑄴 = 𑄘𑄨𑄚𑄧𑄱𑄢𑄴 𑄥𑄧𑄁𑄞𑄉𑄧𑄖𑄴𑅁 𑄥𑄎𑄧𑄚𑄳𑄠𑄬𑄴 = 𑄢𑄬𑄭𑄖𑄴 𑄦𑄧𑄁 𑄦𑄧𑄁𑅁 𑄟𑄙𑄚𑄴 = 𑄘𑄨𑄚𑄧𑄱 𑄇𑄧𑄖𑄳𑄦𑄴𑅁 𑄢𑄬𑄭𑄖𑄴 = 𑄝𑄬𑄣𑄴
𑄦𑄏𑄨𑄣𑄴𑄚𑄳𑄆𑄬 𑄃𑄧𑄇𑄴𑄑𑄧𑅁 𑄇𑄝𑄨𑄣𑄴 = 𑄛𑄁𑄊/𑄛𑄳𑄅𑄧𑄘𑄪𑅁 𑄎𑄧𑄚𑄴𑄟𑄚 = 𑄎𑄧𑄚𑄧𑄟𑄴 𑄣𑄧𑄚𑄳𑄦𑅁</p>

<h2>𑄜𑄪𑄙𑄳𑄅𑄧𑄚𑄴𑄘𑄨 𑄜𑄪𑄣𑄴</h2>

<h3>𑄓𑄁𑄉𑄦 𑄝𑄨. 𑄃𑄧𑄚𑄧𑄚𑄴𑄖𑄧 𑄥𑄬𑄚𑄴 𑄌𑄇𑄴𑄟𑄳𑄦</h3>

<p>𑄃𑄳𑄅𑄧 𑄇𑄳𑄅𑄧𑄢𑄳𑄦𑄨 𑄜𑄪𑄣𑄴! 𑄟𑄧𑄚𑄴 𑄘𑄨𑄚𑄳𑄠𑄬𑄠𑄴 𑄥𑄪𑄚𑄴 𑄖𑄧𑄢𑄴 𑄇𑄨 𑄊𑄪𑄟𑄴? 𑄜𑄪𑄘𑄨𑄞𑄳𑄠𑄬𑄢𑄴 𑄃𑄧𑄇𑄴𑄗𑄧 𑄦𑄳𑄅𑄧𑄠𑄬 𑄖𑄧𑄢𑄴𑅁 𑄃𑄧𑄇𑄴𑄗𑄧𑄢𑄬 𑄛𑄧𑄖𑄴 𑄚𑄧𑄘𑄨𑄌𑄴 𑄃𑄣𑄴𑄥𑄨 𑄚𑄳𑄦𑄧 𑄖𑄪𑄿𑄨𑄌𑄴, 𑄇𑄳𑄅𑄧𑄌𑄴
𑄛𑄬𑄚𑄳𑄦𑄬𑄠𑄴 𑄚𑄨𑄎𑄳𑄠𑄬 𑄖𑄧𑄢𑄬 𑄇𑄧𑄋𑄳𑄦𑄧𑄢𑄴𑅁 𑄘𑄳𑄅𑄧𑄣𑄳𑄆𑄬 𑄜𑄪𑄙𑄨𑄚𑄳𑄠𑄬𑄠𑄴 𑄎𑄨𑄁𑄇𑄚𑄨𑄠𑄳𑄦𑄬𑄚𑄴 𑄉𑄧𑄢𑄴𑅁𑅁 𑄃𑄳𑄅𑄧 𑄎𑄘𑄧 𑄜𑄪𑄣𑄴! 𑄖𑄭𑄪 𑄎𑄉𑄨 𑄃𑄪𑄖𑄴 𑄈𑄪𑄣𑄴 𑄖𑄧𑄢𑄴 𑄟𑄳𑄦𑄪𑄖𑄴 𑄝𑄧𑄣𑄬𑄘𑄬 𑄦𑄖𑄳𑄦𑄴𑄚𑄴 𑄛𑄁𑄊 𑄉𑄧𑄢𑄴
𑅁 𑄥𑄬 𑄇𑄟𑄳𑄃𑄚𑄴 𑄖𑄧𑄖𑄳𑄠𑄬𑄴𑄠𑄴 𑄉𑄳𑄅𑄧𑄢𑄳𑄦𑄨 𑄎 𑄝𑄬𑄉𑄧𑄖𑄳𑄠𑄬𑄴𑄠𑄴 𑄇𑄢𑄳𑄦𑄧𑄢𑄴 𑄚𑄳𑄄𑄧 𑄃𑄳𑄆𑄬 𑄉𑄳𑄠𑄬𑄚𑄧 𑄥𑄧𑄁𑄥𑄢𑄴𑅁 𑄟𑄣𑄨𑄇𑄴 𑄖𑄬; 𑄎𑄬 𑄥𑄙𑄨 𑄛𑄢𑄬 𑄖𑄢𑄴𑅁𑅁 𑄃𑄳𑄅𑄧 𑄘𑄬𑄏𑄧 𑄜𑄪𑄣𑄴! 𑄚𑄨𑄎𑄳𑄠𑄬
𑄜𑄪𑄙𑄨𑄚𑄳𑄠𑄬𑄠𑄴 𑄘𑄬𑄌𑄳𑄠𑄬𑄴𑄚𑄴 𑄥𑄎𑄬𑄭 𑄌𑄨𑄖𑄴 𑄟𑄧𑄚𑄴 𑄎𑄪𑄢𑄧𑄱𑄚𑄨 𑄝𑄬𑄉𑄧𑄢𑄴𑅁 𑄉𑄳𑄠𑄬𑄚𑄧 𑄛𑄳𑄃𑄧𑄢𑄴 𑄜𑄪𑄘𑄨𑄞𑄧𑄱 𑄥𑄧𑄁𑄥𑄢𑄚𑄴 𑄎𑄳𑄅𑄧𑄣𑄨𑄝𑄧𑄱 𑄚𑄨𑄎𑄧𑄱𑄢𑄴 𑄦𑄘𑄧𑄖𑄴 𑄓𑄧𑄞 𑄇𑄙𑄨 𑄉𑄧𑄢𑄴𑅁 𑄈𑄣𑄨𑄠𑄬𑄚𑄧𑄖𑄴 𑄚𑄨𑄎𑄳𑄅𑄧𑄢𑄳𑄦𑄬 𑄞𑄧𑄢𑄧𑄚𑄴
𑄉𑄧𑄢𑄴𑅁𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. " 𑄜𑄪𑄙𑄳𑄅𑄧𑄚𑄴𑄘𑄨 𑄜𑄪𑄣𑄴 " 𑄇𑄳𑄅𑄧𑄝𑄨𑄖𑄳𑄦𑄴𑄧𑄱𑄖𑄴 𑄇𑄳𑄅𑄧𑄝𑄨𑄞𑄧𑄱𑄠𑄴 𑄜𑄪𑄣𑄴 𑄇𑄧𑄙𑄬 𑄇𑄢𑄳𑄦𑄬 𑄝𑄪𑄏𑄬𑄠𑄳𑄦𑄬? 𑄈. 𑄜𑄪𑄣𑄧𑄴𑄱𑄢𑄳𑄦𑄬 𑄇𑄨 𑄇𑄨
𑄚𑄧𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄇𑄳𑄃𑄧𑄱 𑄦𑄳𑄅𑄧𑄠𑄬? 𑄉. 𑄃𑄳𑄆𑄬 𑄉𑄳𑄠𑄬𑄚𑄧 𑄥𑄧𑄁𑄥𑄢𑄴 𑄇𑄢𑄴 𑄃𑄳𑄃 𑄇𑄧𑄚𑄴 𑄦𑄖𑄳𑄦𑄴𑄚𑄴 𑄜𑄪𑄣𑄧𑄱𑄢𑄴 𑄛𑄁𑄊? 𑄊. 𑄘𑄬𑄏𑄧 𑄜𑄪𑄣𑄧𑄴𑄱𑄢𑄬 𑄇𑄨𑄋𑄨𑄢𑄳𑄦𑄨 𑄜𑄪𑄘𑄨𑄚𑄬𑄭 𑄘𑄬𑄌𑄳𑄠𑄳𑄦𑄬𑄴𑄚𑄴 𑄥𑄎𑄬𑄝𑄢𑄴 𑄇𑄳𑄃𑄧𑄱
𑄦𑄳𑄅𑄧𑄠𑄬? 𑄋. 𑄜𑄪𑄣𑄧𑄴𑄱𑄠𑄴 𑄉𑄳𑄠𑄬𑄚𑄧 𑄛𑄳𑄃𑄧𑄢𑄴 𑄇𑄨𑄋𑄨𑄢𑄳𑄦𑄨 𑄜𑄪𑄘𑄬𑄝𑄧?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄇𑄳𑄅𑄧𑄌𑄴 𑄛𑄬𑄚𑄳𑄦𑄬𑄠𑄴 𑄚𑄨𑄎𑄳𑄠𑄬 𑄖𑄧𑄢𑄬------𑅁 𑄈. 𑄘𑄳𑄅𑄧𑄣𑄳𑄆𑄬 𑄜𑄪𑄙𑄨𑄚𑄳𑄠𑄬𑄠𑄴 -------𑄉𑄧𑄢𑄴𑅁𑅁 𑄉.
------𑄚𑄳𑄄𑄧 𑄃𑄳𑄆𑄬 𑄉𑄳𑄠𑄬𑄚𑄧 𑄥𑄧𑄁𑄥𑄢𑄴𑅁 𑄊. 𑄌𑄨𑄖𑄴 𑄟𑄧𑄚𑄴 𑄎𑄪𑄢𑄧𑄱𑄚𑄨 --------𑅁 𑄋. ----- 𑄚𑄨𑄎𑄳𑄅𑄧𑄢𑄳𑄦𑄬 𑄞𑄧𑄢𑄧𑄚𑄴 𑄉𑄧𑄢𑄴𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄃𑄧𑄇𑄴𑄗𑄧 = 𑄥𑄧𑄟𑄳𑄆𑄧𑅁 𑄛𑄁𑄊=𑄛𑄳𑄅𑄧𑄘𑄪/𑄇𑄝𑄨𑄣𑄴𑅁 𑄟𑄣𑄨𑄇𑄴= 𑄉𑄨𑄢𑄳𑄅𑄳𑄃𑄧𑄌𑄴𑅁 𑄜𑄪𑄙𑄨𑄚𑄳𑄠𑄬𑄠𑄴 = 𑄟𑄬𑄦𑄳𑄣 𑄎𑄬𑄭𑄚𑄳𑄠𑄬𑄠𑄴𑅁 𑄟𑄧𑄚𑄴 𑄎𑄪𑄢𑄧𑄱𑄚𑄨= 𑄌𑄨𑄖𑄴 𑄎𑄪𑄢𑄧𑄱𑄚𑄨
𑅁 𑄓𑄧𑄞 𑄇𑄙𑄨= 𑄢𑄚𑄳𑄦𑄝𑄢𑄳𑄃 𑄦𑄖𑄳𑄠𑄬𑄴𑄢𑄴𑅁 𑄞𑄧𑄢𑄧𑄚𑄴= 𑄞𑄳𑄅𑄧𑄖𑄳𑄦𑄨𑄴𑅁</p>

<h2>𑄃𑄘𑄟𑄴</h2>

<h3>𑄓𑄁𑄉𑄫 𑄛𑄧𑄴𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3> 

<p>𑄇𑄳𑄃𑄨 𑄘𑄳𑄅𑄧𑄣𑄴 𑄃𑄘𑄟𑄴 𑄃𑄬𑄦𑄳𑄣𑄧 𑄚𑄋𑄴 𑄖𑄢𑄴 𑄛𑄧𑄘𑄧𑄁 𑄍𑄧𑄢𑅁
𑄌𑄙𑄬 𑄣𑄉𑄬 𑄝𑄧𑄣𑄴𑄛𑄬𑄠𑄳𑄦𑄬 𑄌𑄨𑄖𑄴 𑄎𑄪𑄢𑄧𑄱𑄠𑄴 𑄟𑄧𑄚𑄴 𑄞𑄧𑄢𑅁𑅁          
𑄝𑄬𑄚𑄳𑄦𑄳𑄠𑄬𑄴-𑄝𑄬𑄣𑄳𑄠𑄬𑄴 𑄥𑄪𑄚𑄳𑄠𑄬 𑄟𑄚𑄦𑄏𑄧𑄱𑄢𑄴 𑄞𑄣𑄬𑄘𑄨 𑄇𑄧𑄙𑅁
𑄚𑄨𑄖𑄳𑄅𑄴𑄧 𑄚𑄧𑄈𑄧𑄢𑄬,𑄚𑄬 𑄃𑄣𑄴𑄥𑄨 𑄇𑄟𑄴 𑄉𑄧𑄢𑄚𑄳𑄦𑄢𑄴 𑄎𑄧𑄙𑅁𑅁</p>

<p>𑄝𑄉𑄚𑄴 𑄈𑄬𑄖𑄴-𑄈𑄬𑄖𑄨𑄴 𑄝𑄳𑄃𑄬𑄇𑄴 𑄥𑄧𑄛𑄴𑄪𑄢𑄧𑄱 𑄖𑄢𑄳𑄦𑄢𑄴𑅁
𑄊𑄧𑄢𑄧 𑄇𑄳𑄃𑄭 𑄇𑄳𑄃𑄭 𑄛𑄚𑄩 𑄇𑄧𑄱 𑄈𑄪𑄣𑄧𑄱𑄟𑄳𑄦𑄬𑄣 𑄉𑄋𑄧 𑄛𑄢𑄴𑅁𑅁  
𑄃𑄘𑄟𑄳𑄦𑄚𑄴 𑄦𑄬𑄙𑄧𑄇𑄴 𑄘𑄳𑄅𑄧𑄣𑄴 𑄟𑄨𑄙𑄳𑄠𑄬 𑄟𑄨𑄙𑄳𑄠𑄬 𑄦𑄞𑅁
𑄣𑄉 𑄣𑄇𑄳𑄠𑄬𑄴 𑄏𑄳𑄅𑄧𑄞𑄪𑄢𑄴 𑄉𑄌𑄴 𑄎𑄪𑄢𑄳𑄅𑄧 𑄎𑄪𑄢𑄳𑄅𑄧 𑄍𑄞𑅁𑅁</p>

<p>𑄛𑄪𑄇𑄴-𑄛𑄳𑄅𑄧𑄏𑄨𑄟𑄳𑄦𑄬 𑄥𑄧𑄘𑄧𑄢𑄳𑄦𑄧𑄇𑄴,𑄃𑄳𑄃 𑄚𑄚𑄚𑄴 𑄜𑄪𑄣𑄴 𑄝𑄉𑄚𑄴𑅁
𑄌𑄬𑄢𑄳𑄅𑄳𑄃𑄧 𑄇𑄬𑄖𑄳𑄦𑄳𑄠𑄬𑄴 𑄉𑄏𑄬 𑄝𑄏𑄬 𑄞𑄧𑄢𑄧𑄚𑄴 𑄃𑄳𑄆𑄬 𑄃𑄘𑄟𑄳𑄦𑄚𑄴𑅁𑅁
𑄚𑄨𑄟𑄳𑄦𑄧𑄱𑄚𑄴 𑄉𑄳𑄅𑄧𑄢𑄳𑄦𑄨 𑄥𑄪𑄚𑄨 𑄗𑄬𑄣𑄬 𑄎𑄪𑄢𑄧𑄱𑄠𑄴 𑄟𑄧𑄚𑄴-𑄌𑄨𑄖𑄴𑅁
𑄝𑄬𑄚𑄳𑄦𑄳𑄠𑄬𑄴-𑄝𑄬𑄣𑄳𑄠𑄬𑄴 𑄥𑄪𑄚𑄨 𑄛𑄳𑄃𑄭  𑄚𑄚𑄚𑄴 𑄛𑄬𑄊𑄳𑄅𑄧𑄢𑄴 𑄉𑄩𑄖𑄴𑅁𑅁</p>

<p>𑄟𑄳𑄅𑄧𑄌𑄴-𑄉𑄳𑄅𑄧𑄢𑄪 𑄛𑄦𑄳𑄣𑄪𑄚𑄴 𑄃𑄬𑄏 𑄙𑄧𑄢𑄧𑄚𑄴 𑄢𑄳𑄅𑄧𑄖𑄴 𑄛𑄏𑄨𑄟𑄴 𑄛𑄧𑄦𑄳𑄣𑄬𑅁
𑄃𑄪𑄘𑄧𑄱𑄚𑄳𑄦𑄬 𑄃𑄪𑄘𑄧𑄱𑄚𑄳𑄦𑄬 𑄃𑄪𑄢𑄧𑄱𑄖𑄴 𑄞𑄨𑄢𑄳𑄦𑄧𑄚𑄴 𑄖𑄢𑄳𑄦 𑄃𑄧𑄇𑄴𑄒𑄧 𑄦𑄧𑄦𑄳𑄣𑄬𑅁𑅁
𑄇𑄳𑄅𑄧𑄌𑄳𑄠𑄬𑄴 𑄟𑄳𑄅𑄧𑄌𑄳𑄠𑄬𑄴 𑄃𑄬 𑄃𑄘𑄟𑄳𑄦𑄚𑄴 𑄚𑄨𑄖𑄳𑄅𑄴𑄧 𑄗𑄭 𑄞𑄳𑄅𑄧𑄢𑄳𑄅𑄧𑄚𑄴𑄙𑄨𑅁
𑄦𑄨𑄴𑄁𑄏𑄳𑄠𑄬 𑄚𑄬𑄭,𑄛𑄨𑄏𑄪𑄟𑄴 𑄚𑄬𑄭 𑄝𑄬𑄉𑄧𑄢𑄴 𑄟𑄧𑄚𑄧𑄖𑄴 𑄥𑄚𑄴𑄘𑄨𑅁𑅁</p>

<p>𑄚𑄨𑄢𑄳𑄠𑄬𑄣𑄴 𑄢𑄬𑄘𑄳𑄅𑄧𑄢𑄴 𑄥𑄪𑄊𑄧𑄱 𑄊𑄪𑄟𑄧𑄱𑄢𑄴 𑄘𑄳𑄅𑄧𑄣𑄴 𑄥𑄧𑄞𑄧𑄚𑄴 𑄘𑄬𑄬𑄿𑅁
𑄊𑄪𑄟𑄳𑄅𑄧𑄖𑄳𑄦𑄴𑄪𑄚𑄴 𑄃𑄪𑄙𑄨𑄪 𑄛𑄳𑄅𑄧𑄖𑄴 𑄛𑄳𑄅𑄧𑄖𑄳𑄠𑄬𑄴 𑄃𑄨𑄚𑄴𑄘𑄨 𑄃𑄪𑄚𑄴𑄘𑄨 𑄌𑄬𑄬𑄿𑅁𑅁
𑄚𑄧 𑄜𑄪𑄢𑄧𑄱𑄠𑄴 𑄢𑄧𑄁 𑄖𑄟𑄏 𑄉𑄪𑄢𑄧𑄱 𑄝𑄪𑄢𑄳𑄦𑄧𑄱 𑄝𑄬𑄉𑄬 𑄥𑄧𑄁𑄛𑄧𑄢𑄧𑄚𑄴𑅁
𑄟𑄧𑄚𑄧𑄢𑄴 𑄜𑄪𑄖𑄳𑄦𑄴𑄨𑄴 𑄝𑄬𑄌𑄴𑄉𑄳𑄅𑄧𑄢𑄳𑄦𑄨 𑄘𑄨𑄚𑄴 𑄟𑄳𑄅𑄧𑄎𑄨𑄟𑄴 𑄉𑄧𑄢𑄳𑄦𑄧𑄚𑄴𑅁𑅁</p>

<h2>𑄃𑄇𑄳𑄠𑄬𑄴𑄋𑄴:</h2>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄧𑄘𑄧𑄁 𑄍𑄧𑄢 𑄃𑄘𑄟𑄳𑄦𑄚𑄴 𑄇𑄬𑄚𑄴𑄎𑄚𑄳𑄦𑄳𑄠𑄬𑄴 𑄃𑄬𑄦𑄳𑄣𑄧? 𑄈. 𑄛𑄧𑄘𑄧𑄁 𑄍𑄧𑄢 𑄃𑄘𑄟𑄧𑄖𑄴 𑄝𑄬𑄚𑄳𑄦𑄳𑄠𑄬𑄴-𑄝𑄬𑄣𑄳𑄠𑄬𑄴 𑄇𑄨 𑄇𑄧𑄙 𑄥𑄪𑄚𑄬
𑄃𑄳𑄃 𑄚𑄨𑄖𑄳𑄅𑄴𑄧 𑄇𑄨 𑄚𑄧𑄈𑄧𑄢𑄬? 𑄉. 𑄛𑄧𑄘𑄧𑄁 𑄍𑄧𑄢 𑄃𑄘𑄟𑄳𑄦𑄚𑄴 𑄌𑄬𑄢𑄳𑄅𑄳𑄃𑄧 𑄇𑄬𑄖𑄳𑄦𑄳𑄠𑄬𑄴 𑄇𑄨𑄣𑄳𑄆 𑄞𑄧𑄢𑄧𑄚𑄴? 𑄊. 𑄛𑄧𑄘𑄧𑄁 𑄍𑄧𑄢 𑄃𑄘𑄟𑄧𑄢𑄴 𑄛𑄚𑄩 𑄇𑄧𑄱𑄊𑄪𑄚𑄴 𑄇𑄪𑄖𑄴𑄙𑄪𑄢𑄴 𑄘𑄪𑄢𑄧𑄱𑄖𑄴? 𑄋.
𑄛𑄧𑄘𑄧𑄁 𑄍𑄧𑄢 𑄃𑄘𑄟𑄧𑄖𑄴 𑄊𑄪𑄟𑄧𑄱𑄖𑄳𑄦𑄴𑄪𑄚𑄴 𑄃𑄪𑄙𑄨 𑄃𑄨𑄚𑄴𑄙𑄨 𑄃𑄪𑄚𑄴𑄙𑄨 𑄌𑄬𑄬𑄿 𑄇𑄬𑄚𑄴𑄎𑄚𑄳𑄦𑄳𑄠𑄬𑄴 𑄘𑄬𑄊𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄇𑄳𑄃𑄨 𑄘𑄳𑄅𑄧𑄣𑄴, 𑄃𑄘𑄟𑄴 𑄃𑄬𑄦𑄳𑄣𑄧 𑄚𑄋𑄴 𑄖𑄢𑄴 -------𑅁 -------𑄝𑄧𑄣𑄴𑄛𑄬𑄠𑄳𑄦𑄬 𑄌𑄨𑄖𑄴 𑄎𑄪𑄢𑄧𑄱𑄠𑄴 𑄟𑄧𑄚𑄴
𑄞𑄧𑄢𑅁𑅁 𑄈. 𑄃𑄘𑄟𑄳𑄦𑄚𑄴 𑄦𑄬𑄙𑄧𑄇𑄴 𑄘𑄳𑄅𑄧𑄣𑄴 𑄟𑄨𑄙𑄳𑄠𑄬 -------𑅁 𑄣𑄉 𑄣𑄇𑄳𑄠𑄬𑄴 𑄏𑄳𑄅𑄧𑄞𑄪𑄢𑄴 𑄉𑄌𑄴 𑄎𑄪𑄢𑄳𑄅𑄧-------𑅁𑅁 𑄉. 𑄛𑄪𑄇𑄴-𑄛𑄳𑄅𑄧𑄏𑄨𑄟𑄳𑄦𑄳𑄠𑄬 𑄥𑄧𑄘𑄧𑄢𑄳𑄦𑄧𑄇𑄴,𑄃𑄳𑄃
𑄚𑄚𑄚𑄴 -----𑅁 -----𑄉𑄏𑄬 𑄝𑄏𑄬 𑄞𑄧𑄢𑄧𑄚𑄴 𑄃𑄳𑄆𑄬 𑄃𑄘𑄟𑄳𑄦𑄚𑄴𑅁𑅁 𑄊. ------ 𑄛𑄦𑄳𑄣𑄪𑄚𑄴 𑄃𑄬𑄏 𑄙𑄧𑄢𑄧𑄚𑄴 𑄢𑄳𑄅𑄧𑄖𑄴 𑄛𑄏𑄨𑄟𑄴 𑄛𑄧𑄦𑄳𑄣𑄬𑅁 𑄃𑄪𑄘𑄧𑄱𑄚𑄳𑄦𑄬 𑄃𑄪𑄘𑄧𑄱𑄚𑄳𑄦𑄬
𑄃𑄪𑄢𑄧𑄱𑄖𑄴 𑄞𑄨𑄢𑄧𑄱𑄚𑄴 𑄖𑄢𑄳𑄦 ---------𑅁𑅁 𑄋. --------- 𑄥𑄪𑄊𑄧𑄱 𑄊𑄪𑄟𑄧𑄱𑄢𑄴 𑄘𑄳𑄅𑄧𑄣𑄴 𑄥𑄧𑄞𑄧𑄚𑄴 𑄘𑄬𑄬𑄿𑅁 ------𑄃𑄪𑄙𑄨 𑄛𑄳𑄅𑄧𑄖𑄴 𑄛𑄳𑄅𑄧𑄖𑄳𑄠𑄬𑄴 𑄃𑄨𑄚𑄴𑄙𑄨 𑄃𑄪𑄚𑄴𑄙𑄨 𑄌𑄬𑄬𑄿
𑅁𑅁</p><p>𑄹. 𑄟𑄘𑄧𑄟𑄳𑄦𑄬𑄖𑄴: 𑄚𑄳𑄆𑄬𑄃𑄣𑄴𑄥𑄨 = 𑄚𑄨𑄟𑄳𑄅𑄳𑄃𑄧𑄚𑄴𑅁 𑄃𑄪𑄙𑄧𑄱𑄚𑄴 = 𑄊𑄧𑄢𑄧 𑄟𑄪𑄏𑄳𑄃𑄧𑄱𑄋𑄴 𑄃𑄪𑄢𑄧𑄱 = 𑄟𑄳𑄅𑄧𑄌𑄴-𑄉𑄳𑄅𑄧𑄢𑄪 𑄗𑄬𑄝𑄢𑄴 𑄊𑄧𑄢𑄴𑅁 𑄇𑄳𑄅𑄧𑄌𑄳𑄠𑄬𑄴 𑄟𑄳𑄅𑄧𑄌𑄳𑄠𑄬𑄴 =
𑄎𑄧𑄉𑄌𑄳𑄦𑄳𑄠𑄬𑄴𑅁 𑄚𑄨𑄢𑄳𑄠𑄬𑄣𑄴 = 𑄚𑄨𑄢𑄨𑄝𑄨𑄣𑄨𑅁 𑄦𑄨𑄁𑄏𑄳𑄠𑄬 = 𑄇𑄳𑄅𑄧𑄌𑄴 𑄚𑄳𑄦𑄧 𑄛𑄚𑄳𑄦𑅁 𑄛𑄨𑄏𑄪𑄟𑄴 = 𑄚𑄧 𑄛𑄬𑄚𑄳𑄠𑄬𑄠𑄴 𑄝𑄧𑄚𑄴𑄚𑄟𑄴 𑄉𑄧𑄢𑄚𑄳𑄦𑅁 𑄖𑄟𑄏 = 𑄢𑄧𑄁𑄙𑄁𑄧𑅁 𑄣𑄉 𑄣𑄇𑄳𑄠𑄬𑄴 =
𑄃𑄬𑄇𑄴𑄥𑄪𑄖𑄳𑄦𑄳𑄠𑄬𑄴𑅁 𑄥𑄧𑄘𑄧𑄢𑄳𑄦𑄧𑄇𑄴 = 𑄃𑄬𑄇𑄴 𑄎𑄖𑄳𑄠𑄬𑄴 𑄜𑄪𑄣𑄴𑅁 𑄈𑄬𑄖𑄴 = 𑄙𑄚𑄴 𑄝𑄳𑄃 𑄖𑄧𑄱𑄚𑄴 𑄛𑄘𑄧𑄢𑄴 𑄎𑄉𑅁</p>

<h2>𑄥𑄨𑄊𑄨 𑄃𑄧𑄌𑄳𑄦𑄳𑄠𑄬𑄴𑄚𑄴</h2>

<h3>𑄓𑄁𑄉𑄦 𑄃𑄪𑄟𑄧𑄱 𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄝𑄨𑄏𑄪𑄝𑄧𑄱𑄠𑄴 𑄥𑄨𑄊𑄳𑄠𑄬𑄠𑄴 𑄃𑄟𑄳𑄦𑄢𑄳𑄦𑄬 𑄎𑄧𑄙 𑄦𑄳𑄆𑄚𑄳𑄆𑄬 𑄗𑄬𑄝𑄢𑄴,
𑄗𑄬𑄠𑄬-𑄚𑄬𑄠𑄬, 𑄢𑄎-𑄘𑄬𑄝𑄚𑄴 𑄝𑄳𑄃𑄬𑄇𑄴 𑄃𑄬𑄇𑄴 𑄦𑄧𑄝𑄢𑄴𑅁
𑄉𑄋𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 𑄝𑄬𑄊𑄧𑄢𑄬 𑄥𑄧𑄁 𑄥𑄧𑄁 𑄃𑄬𑄇𑄴𑄪𑄠𑄴 𑄞𑄝𑄨𑄝𑄢𑄴,
𑄘𑄬𑄝𑄞𑄧𑄱𑄠𑄴 𑄥𑄨𑄊𑄳𑄠𑄬𑄠𑄴 𑄌𑄨𑄖𑄴 𑄟𑄧𑄚𑄴 𑄈𑄪𑄣𑄧𑄱 𑄟𑄬𑄣𑄳𑄦 𑄦𑄧𑄝𑄢𑄴𑅁</p>

<p>𑄏𑄧𑄝𑄪𑄢𑄴 𑄉𑄌𑄳𑄦𑄴𑄧𑄱𑄠𑄴 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄘𑄳𑄅𑄧𑄣𑄴 𑄍𑄞 𑄘𑄨𑄝𑄳𑄠𑄬𑄢𑄴,
𑄝𑄬𑄣𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 𑄛𑄳𑄃𑄧𑄢𑄴 𑄘𑄨𑄝𑄳𑄠𑄬𑄢𑄴𑅁
𑄌𑄨𑄖𑄨𑄴𑄍𑄧𑄞𑄧𑄱𑄠𑄴 𑄥𑄨𑄊𑄳𑄠𑄬𑄠𑄴 𑄇𑄢𑄳𑄦𑄧𑄢𑄴 𑄣𑄳𑄆 𑄥𑄳𑄅𑄧𑄖𑄳𑄦𑄴𑄪𑄢𑄴 𑄚𑄧 𑄦𑄧𑄝𑄢𑄴,
𑄙𑄧𑄢𑄴𑄟𑄳𑄦𑄧𑄠𑄴 𑄥𑄨𑄊𑄳𑄠𑄬𑄠𑄴 𑄝𑄬𑄇𑄴 𑄝𑄧𑄎𑄧𑄋𑄚𑄳𑄦𑄨 𑄣𑄪𑄊𑄨 𑄘𑄨𑄝𑄢𑄴𑅁</p>

<p>𑄟𑄘𑄨𑄠𑄬𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄴 𑄥𑄳𑄅𑄧𑄌𑄴𑄎𑄳𑄠𑄧 𑄙𑄳𑄅𑄧𑄌𑄴𑄎𑄳𑄠𑄧 𑄗𑄬𑄝𑄢𑄴,
𑄦𑄞𑄚𑄬 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄚𑄨𑄢𑄨𑄝𑄨𑄣𑄨 𑄎𑄪𑄢𑄬𑄝𑄢𑄴𑅁
𑄛𑄬𑄭𑄇𑄴𑄪𑄚𑄳𑄦𑄬 𑄥𑄨𑄊𑄳𑄠𑄬𑄚𑄴 𑄝𑄬𑄉𑄧𑄢𑄳𑄦𑄬 𑄈𑄪𑄏𑄨𑄟𑄧𑄚𑄬 𑄉𑄳𑄅𑄧𑄋𑄬𑄝𑄢𑄴,
𑄉𑄳𑄠𑄬𑄚𑄨 𑄎𑄧𑄚𑄬 𑄥𑄨𑄊𑄳𑄠𑄬𑄚𑄴 𑄖𑄢𑄳𑄦 𑄦𑄳𑄣𑄬𑄭𑄇𑄴 𑄦𑄘𑄬𑄝𑄢𑄴𑅁</p>

<p>𑄟𑄌𑄴𑄖𑄧𑄢𑄬 𑄥𑄨𑄊𑄳𑄠𑄬𑄚𑄴 𑄉𑄧𑄟𑄴 𑄛𑄧𑄖𑄳𑄦𑄴𑄚𑄴 𑄖𑄳𑄅𑄧𑄉𑄬𑄝𑄢𑄴,
𑄎𑄪𑄖𑄴𑄙𑄧𑄱𑄚𑄬 𑄥𑄨𑄊𑄳𑄠𑄬𑄠𑄴 𑄝𑄬𑄉𑄬 𑄟𑄪𑄣𑄬𑄥𑄪𑄟𑄴 𑄦𑄧𑄝𑄢𑄴𑅁
𑄥𑄳𑄅𑄧𑄖𑄳𑄠𑄴𑄧𑄚𑄬 𑄥𑄨𑄊𑄳𑄠𑄬𑄠𑄴 𑄃𑄧𑄖𑄣𑄬𑄠𑄬 𑄥𑄪𑄇𑄴 𑄛𑄬𑄞𑄢𑄴,
𑄟𑄨𑄏𑄳𑄠𑄬𑄚𑄬 𑄥𑄨𑄊𑄳𑄠𑄬𑄠𑄴 𑄎𑄧𑄘𑄬𑄛𑄧𑄘𑄬 𑄝𑄨𑄝𑄳𑄅𑄧𑄘𑄧𑄖𑄴 𑄛𑄳𑄅𑄧𑄢𑄨𑄝𑄢𑄴𑅁</p>

<p>𑄃𑄊𑄪𑄚𑄳𑄦𑄧𑄱𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 𑄘𑄧𑄢𑄳𑄦𑄧 𑄚𑄧𑄢𑄧𑄟𑄴 𑄃𑄬𑄇𑄴 𑄞𑄝𑄨𑄝𑄢𑄴,
𑄉𑄳𑄅𑄧𑄏𑄬𑄚𑄴 𑄝𑄪𑄖𑄴𑄙𑄧𑄱𑄠𑄴 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄇𑄳𑄅𑄧𑄌𑄴 𑄛𑄬𑄞𑄢𑄴𑅁 
𑄘𑄪𑄊𑄧𑄱𑄊𑄪𑄣𑄳𑄠𑄬 𑄥𑄨𑄊𑄳𑄠𑄬𑄠𑄴 𑄘𑄳𑄠𑄬 𑄘𑄪𑄊𑄧𑄱𑄖𑄳𑄦𑄴𑄪𑄚𑄴 𑄃𑄎𑄬𑄢𑄴 𑄦𑄧𑄞𑄢𑄴,
𑄝𑄢𑄴 𑄝𑄢𑄴 𑄎𑄧𑄢𑄴𑄟𑄧𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 𑄚𑄨𑄢𑄴𑄝𑄚𑄴 𑄖𑄳𑄅𑄧𑄉𑄬𑄝𑄢𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄝𑄨𑄏𑄪𑄝𑄧𑄱𑄠𑄴 𑄃𑄟𑄳𑄦𑄢𑄬 𑄇𑄨𑄋𑄨𑄢𑄳𑄦𑄨 𑄗𑄬𑄝𑄢𑄴 𑄃𑄳𑄃 𑄇𑄨 𑄦𑄧𑄝𑄢𑄴 𑄥𑄨𑄊𑄳𑄠𑄬𑄠𑄴? 𑄈. 𑄘𑄬𑄝𑄞𑄧𑄱𑄠𑄴 𑄃𑄟𑄳𑄦𑄢𑄬 𑄇𑄨 𑄥𑄨𑄊𑄳𑄠𑄬𑄠𑄴?
𑄉. 𑄟𑄘𑄨𑄠𑄬𑄚𑄳𑄦𑄬 𑄃𑄟𑄳𑄦𑄢𑄬 𑄇𑄨 𑄥𑄨𑄊𑄳𑄠𑄬𑄠𑄴? 𑄊. 𑄉𑄳𑄅𑄧𑄏𑄬𑄚𑄴 𑄝𑄪𑄖𑄴𑄙𑄧𑄱𑄠𑄴 𑄃𑄟𑄳𑄦𑄢𑄬 𑄇𑄨 𑄥𑄨𑄊𑄳𑄠𑄬𑄠𑄴? 𑄋. 𑄝𑄢𑄴 𑄝𑄢𑄴 𑄎𑄧𑄢𑄴𑄟𑄧𑄚𑄳𑄦𑄬 𑄃𑄟𑄳𑄦𑄢𑄬 𑄇𑄨 𑄥𑄨𑄊𑄳𑄠𑄬𑄠𑄴? 𑄌. 𑄟𑄌𑄴𑄖𑄧𑄢𑄬
𑄃𑄟𑄳𑄦𑄢𑄬 𑄇𑄨 𑄥𑄨𑄊𑄳𑄠𑄬𑄠𑄴? 𑄍. 𑄛𑄬𑄭𑄇𑄴𑄪𑄚𑄳𑄦𑄬 𑄃𑄟𑄳𑄦𑄢𑄬 𑄇𑄨 𑄥𑄨𑄊𑄳𑄠𑄬𑄚𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ---- 𑄥𑄨𑄊𑄳𑄠𑄬𑄠𑄴 𑄃𑄟𑄳𑄦𑄢𑄬 𑄎𑄧𑄙 𑄦𑄳𑄆𑄚𑄳𑄆𑄬 𑄗𑄬𑄝𑄢𑄴, 𑄗𑄬𑄠𑄬-𑄚𑄬𑄠𑄳𑄦𑄬, 𑄢𑄎-𑄘𑄬𑄝𑄚𑄴 𑄝𑄳𑄃𑄬𑄇𑄴
--------𑅁 𑄈. 𑄏𑄧𑄝𑄪𑄢𑄴 𑄉𑄌𑄳𑄦𑄴𑄧𑄱𑄠𑄴 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄘𑄳𑄅𑄧𑄣𑄴 -----, 𑄝𑄬𑄣𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 -------𑅁 𑄉. 𑄟𑄘𑄨𑄠𑄬𑄚𑄳𑄦𑄬
𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄴 𑄥𑄳𑄅𑄧𑄌𑄴𑄎𑄳𑄠𑄧 -------, ------ 𑄥𑄨𑄊𑄳𑄠𑄬𑄠𑄴 𑄝𑄬𑄉𑄧𑄢𑄳𑄦𑄬 𑄚𑄨𑄢𑄨𑄝𑄨𑄣𑄨 𑄎𑄪𑄢𑄬𑄝𑄢𑄴𑅁 𑄊. 𑄘𑄪𑄊𑄧𑄱𑄊𑄪𑄣𑄳𑄠𑄬 𑄥𑄨𑄊𑄳𑄠𑄬𑄠𑄴 𑄘𑄳𑄠𑄬 𑄘𑄪𑄊𑄧𑄱𑄖𑄳𑄦𑄴𑄪𑄚𑄴 ------, 𑄝𑄢𑄴
𑄝𑄢𑄴 𑄎𑄧𑄢𑄴𑄟𑄧𑄚𑄳𑄦𑄬 𑄥𑄨𑄊𑄳𑄠𑄬𑄠𑄴 --- 𑄖𑄳𑄅𑄧𑄉𑄬𑄝𑄢𑄴𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄝𑄨𑄏𑄪 = 𑄝𑄧𑄎𑄧𑄢𑄧 𑄥𑄬𑄏𑄧𑄖𑄴 𑄃𑄪𑄖𑄴𑄥𑄧𑄱𑄛𑄴𑅁 𑄉𑄋𑄴 = 𑄓𑄋𑄳𑄦𑄧𑄢𑄴 𑄍𑄧𑄢𑅁 𑄘𑄬𑄝 = 𑄃𑄊𑄌𑄴𑅁 𑄌𑄨𑄖𑄨𑄴𑄍𑄧 = 𑄌𑄨𑄉𑄳𑄅𑄧𑄚𑄴 𑄉𑄪𑄢𑄧𑄱𑅁 𑄉𑄳𑄅𑄧𑄏𑄬𑄚𑄴 =
𑄞𑄧𑄉𑄧𑄝𑄳𑄃𑄚𑄴𑅁 𑄦𑄞 = 𑄟𑄨𑄙𑄳𑄠𑄬 𑄟𑄨𑄙𑄳𑄠𑄬 𑄝𑄳𑄅𑄧𑄠𑄬𑄢𑄴𑅁 𑄚𑄨𑄢𑄴𑄝𑄚𑄴 = 𑄎𑄧𑄚𑄴𑄟𑄧𑄖𑄳𑄦𑄴𑄪𑄚𑄴 𑄃𑄎𑄬𑄢𑄴𑅁 𑄟𑄌𑄴𑄖𑄧𑄢𑄴 = 𑄛𑄧𑄢𑄚𑄳𑄦𑄳𑄠𑄬𑄴 𑄇𑄖𑄴𑅁 𑄥𑄳𑄅𑄧𑄖𑄳𑄦𑄴𑄪𑄢𑄴 = 𑄎𑄬 𑄖𑄧𑄢𑄳𑄦𑄬 𑄇𑄳𑄅𑄧𑄌𑄴 𑄚𑄳𑄦𑄧
𑄛𑄳𑄃𑄭𑅁</p>

<h2>𑄃𑄧𑄝𑄪𑄖𑄴𑄙𑄨𑄢𑄳𑄦𑄬 𑄝𑄪𑄖𑄴𑄙𑄨 𑄘𑄨𑄦𑄳𑄣𑄳𑄠𑄬</h2>

<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄛𑄬𑄢𑄞𑄧𑄱𑄠𑄴 𑄃𑄬𑄇𑄴𑄙𑄨𑄚𑄳𑄠𑄬𑄴 𑄇𑄧𑄦𑄳𑄣𑄧 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄳𑄦𑄬 𑄘𑄉𑄨,
𑄟𑄧𑄢𑄴 𑄊𑄧𑄢𑄴 𑄘𑄧𑄱𑄢𑄴 𑄇𑄬𑄚𑄴𑄏𑄚𑄴 𑄘𑄳𑄅𑄧𑄣𑄴 𑄃𑄬𑄇𑄴𑄝𑄢𑄴 𑄌𑄳𑄃𑄉𑄨𑅁
𑄚𑄇𑄴 𑄇𑄚𑄴 𑄃𑄊𑄬,𑄌𑄳𑄅𑄧𑄇𑄴𑄟𑄪 𑄃𑄊𑄬,𑄚𑄳𑄄𑄧 𑄖𑄭𑄪 𑄇𑄧𑄚𑄳𑄦𑄧 𑄣𑄬𑄋𑄴,
𑄟𑄧𑄱𑄖𑄴 𑄝𑄧𑄣𑄴 𑄖𑄧𑄖𑄳𑄦𑄴𑄪𑄚𑄴 𑄃𑄊𑄬,𑄃𑄢𑄳𑄦𑄧 𑄃𑄊𑄬 𑄦𑄖𑄴-𑄗𑄬𑄋𑄴𑅁</p>

<p>𑄢𑄳𑄅𑄧𑄘𑄬 𑄛𑄪𑄢𑄨 𑄏𑄧𑄢𑄧𑄖𑄴 𑄞𑄨𑄏𑄨 𑄖𑄭𑄪, 𑄘𑄪𑄊𑄳𑄠𑄬 𑄇𑄘𑄌𑄴 𑄘𑄨𑄚𑄴,
𑄖𑄧𑄢𑄴 𑄊𑄧𑄢𑄴-𑄘𑄧𑄱𑄢𑄴 𑄖𑄪𑄣𑄨𑄞𑄳𑄠𑄬𑄢𑄴 𑄚𑄬𑄭 𑄇𑄧𑄚𑄳𑄦𑄧 𑄎𑄨𑄖𑄴𑄊𑄨𑄚𑄴𑅁
𑄇𑄧𑄘𑄧 𑄥𑄪𑄊𑄳𑄠𑄬 𑄗𑄋𑄴 𑄟𑄭𑄪 𑄟𑄧𑄢𑄴 𑄇𑄳𑄅𑄧𑄌𑄳𑄠𑄬𑄴 𑄟𑄳𑄅𑄧𑄌𑄳𑄠𑄬𑄴 𑄝𑄳𑄃𑄞𑄧𑄱𑄖𑄴,
𑄟𑄧𑄚𑄬 𑄟𑄧𑄚𑄬 𑄞𑄝𑄨𑄌𑄳𑄃 𑄖𑄭𑄪, 𑄃𑄨𑄌𑄴𑄎𑄳𑄠𑄧𑄖𑄴 𑄖𑄧𑄢𑄴 𑄇𑄪𑄞𑄧𑄱𑄖𑄴𑅁</p>

<p>𑄛𑄬𑄢𑄞𑄧𑄱𑄢𑄴 𑄇𑄧𑄙 𑄥𑄪𑄚𑄨 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄘𑄳𑄅𑄧𑄣𑄳𑄆𑄬 𑄞𑄝𑄨𑄣𑄧𑄱,
𑄟𑄧𑄚𑄬 𑄟𑄧𑄚𑄬 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄖𑄳𑄦𑄴𑄪𑄚𑄴 𑄞𑄢𑄨 𑄢𑄇𑄴 𑄃𑄪𑄘𑄨𑄿𑄧𑄱𑅁 
𑄃𑄬𑄇𑄴𑄙𑄨𑄚𑄳𑄠𑄬𑄴 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄃𑄬𑄇𑄴 𑄝𑄪𑄖𑄴𑄙𑄨 𑄖𑄪𑄦𑄳𑄣𑄨 𑄌𑄬𑄦𑄳𑄣𑄧,
𑄛𑄬𑄢𑄞𑄧𑄱𑄢𑄳𑄦𑄬 𑄇𑄬𑄚 𑄃𑄪𑄉𑄪𑄢𑄬𑄞𑄢𑄴 𑄘𑄳𑄅𑄧𑄣𑄴 𑄝𑄪𑄖𑄴𑄙𑄨 𑄃𑄬𑄦𑄳𑄣𑄧𑅁</p>

<p>𑄉𑄏𑄬 𑄉𑄏𑄬 𑄜𑄣𑄴𑄟𑄢𑄨 𑄟𑄢𑄨  𑄛𑄬𑄢 𑄝𑄳𑄃𑄞𑄧𑄱𑄖𑄴 𑄉𑄬𑄦𑄳𑄣𑄧,
𑄛𑄬𑄢𑄞𑄧𑄱𑄢𑄴 𑄝𑄧𑄘𑄊𑄪𑄚𑄴 𑄖𑄬 𑄝𑄬𑄇𑄳𑄦𑄴𑄪𑄚𑄴 𑄞𑄋𑄨𑄚𑄳𑄦𑄳𑄠𑄬𑄠𑄴 𑄈𑄬𑄣𑄧𑅁
𑄝𑄳𑄃𑄞𑄧𑄱𑄖𑄴 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄛𑄬𑄢𑄞𑄳𑄆𑄧𑄱 𑄉𑄧𑄢𑄬𑄣𑄳𑄦𑄨𑄴 𑄙𑄪𑄚𑄴𑄘𑄪𑄇𑄴,
𑄟𑄧𑄚𑄬 𑄟𑄧𑄚𑄬 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄳𑄦𑄬 𑄇𑄧𑄿𑄧 𑄃𑄬𑄇𑄳𑄦𑄴𑄧𑄱 𑄝𑄬𑄇𑄪𑄛𑄴𑅁</p>

<p>𑄛𑄬𑄢𑄞𑄳𑄆𑄧𑄱 𑄞𑄝𑄨 𑄌𑄨𑄚𑄴𑄘𑄨 𑄟𑄧𑄚𑄧𑄖𑄴 𑄝𑄪𑄖𑄴𑄙𑄨 𑄉𑄳𑄅𑄧𑄣𑄳𑄦𑄳𑄠𑄴𑄧 𑄥𑄢𑄴,
𑄇𑄧𑄚𑄳𑄦𑄧 𑄙𑄨𑄚𑄴 𑄃𑄧𑄝𑄪𑄖𑄴𑄙𑄨𑄢𑄬 𑄟𑄭𑄪 𑄝𑄪𑄖𑄴𑄙𑄨 𑄚𑄧 𑄘𑄨𑄟𑄴 𑄃𑄳𑄃𑄢𑄴𑅁 
𑄃𑄧𑄝𑄪𑄖𑄴𑄙𑄨𑄢𑄬 𑄝𑄪𑄖𑄴𑄙𑄨 𑄘𑄨𑄦𑄳𑄣𑄪𑄋𑄴, 𑄝𑄪𑄖𑄴𑄙𑄨 𑄉𑄳𑄅𑄧𑄣𑄳𑄦𑄳𑄠𑄴𑄧 𑄘𑄪𑄢𑄴,
𑄊𑄧𑄢𑄴 𑄞𑄋𑄨,𑄘𑄧𑄱𑄢𑄴 𑄞𑄋𑄨 𑄟𑄧 𑄝𑄧𑄘𑄊𑄪𑄚𑄴 𑄉𑄳𑄅𑄧𑄣𑄳𑄦𑄴𑄧𑄱 𑄌𑄪𑄢𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄬𑄢𑄞𑄧𑄱𑄠𑄴 𑄃𑄬𑄇𑄴𑄙𑄨𑄚𑄳𑄠𑄬𑄴 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄳𑄦𑄬 𑄘𑄉𑄨 𑄇𑄨 𑄇𑄳𑄅𑄧𑄠𑄳𑄦𑄬? 𑄈. 𑄛𑄬𑄢𑄞𑄧𑄱𑄢𑄴 𑄇𑄧𑄙 𑄥𑄪𑄚𑄨 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄇𑄨
𑄞𑄝𑄨𑄣𑄧𑄱? 𑄃𑄳𑄃 𑄇𑄨 𑄉𑄳𑄅𑄧𑄣𑄳𑄦𑄳𑄠𑄴𑄧? 𑄉. 𑄝𑄳𑄃𑄞𑄧𑄱𑄖𑄴 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄛𑄬𑄢𑄞𑄳𑄆𑄧𑄱 𑄇𑄨 𑄉𑄳𑄅𑄧𑄣𑄳𑄦𑄳𑄠𑄴𑄧𑄊𑄨 𑄃𑄳𑄃 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄳𑄦𑄬 𑄟𑄧𑄚𑄬 𑄟𑄧𑄚𑄬 𑄇𑄨 𑄇𑄧𑄿𑄧? 𑄊. 𑄛𑄬𑄢𑄞𑄳𑄆𑄧𑄱 𑄞𑄝𑄨
𑄌𑄨𑄚𑄴𑄘𑄨 𑄟𑄧𑄚𑄧𑄖𑄴 𑄇𑄨 𑄝𑄪𑄖𑄴𑄙𑄨 𑄥𑄢𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴? 𑄋. 𑄛𑄬𑄢𑄞𑄧𑄱𑄢𑄴 𑄇𑄧𑄙 𑄥𑄪𑄚𑄨 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄇𑄨 𑄞𑄛𑄳𑄠𑄬𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄬𑄢𑄞𑄧𑄱𑄠𑄴 𑄃𑄬𑄇𑄴𑄙𑄨𑄚𑄳𑄠𑄬𑄴 𑄇𑄧𑄦𑄳𑄣𑄧 ----- 𑄘𑄉𑄨, 𑄟𑄧𑄢𑄴 𑄊𑄧𑄢𑄴 𑄘𑄧𑄱𑄢𑄴 𑄇𑄬𑄚𑄴𑄏𑄚𑄴 𑄘𑄳𑄅𑄧𑄣𑄴 -------𑅁 𑄈.
𑄢𑄳𑄅𑄧𑄘𑄬 𑄛𑄪𑄢𑄨 𑄏𑄧𑄢𑄧𑄖𑄴 𑄞𑄨𑄏𑄨 𑄖𑄭𑄪, 𑄘𑄪𑄊𑄬 ----, 𑄖𑄧𑄢𑄴 𑄊𑄧𑄢𑄴-𑄘𑄧𑄱𑄢𑄴 𑄖𑄪𑄣𑄨𑄞𑄳𑄠𑄬𑄢𑄴 𑄚𑄬𑄭 𑄇𑄧𑄚𑄳𑄦𑄧 ---𑅁 𑄉. -----𑄜𑄣𑄴 𑄟𑄢𑄨 𑄟𑄢𑄨 𑄛𑄬𑄢 𑄝𑄳𑄃𑄞𑄧𑄱𑄖𑄴 𑄉𑄬𑄦𑄳𑄣𑄧,
-----𑄝𑄧𑄘𑄊𑄪𑄚𑄴 𑄖𑄬 𑄝𑄬𑄇𑄳𑄦𑄴𑄪𑄚𑄴 𑄞𑄋𑄨𑄚𑄳𑄦𑄳𑄠𑄬𑄠𑄴 𑄈𑄬𑄣𑄧𑅁 𑄊. 𑄃𑄬𑄇𑄴𑄙𑄨𑄚𑄳𑄦𑄳𑄠𑄬𑄴 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄃𑄬𑄇𑄴 𑄝𑄪𑄖𑄴𑄙𑄨 -----, 𑄛𑄬𑄢𑄞𑄧𑄱𑄢𑄳𑄦𑄬 𑄇𑄬𑄚 ---- 𑄘𑄳𑄅𑄧𑄣𑄴 𑄝𑄪𑄖𑄴𑄙𑄨 𑄃𑄬𑄦𑄳𑄣𑄧
𑅁 𑄋. 𑄝𑄳𑄃𑄞𑄧𑄱𑄖𑄴 𑄃𑄳𑄆𑄬𑄚𑄳𑄦𑄳𑄠𑄬𑄠𑄴 𑄛𑄬𑄢𑄞𑄳𑄆𑄧𑄱 𑄉𑄧𑄢𑄬𑄣𑄳𑄦𑄨𑄴 ----, 𑄟𑄧𑄚𑄬 𑄟𑄧𑄚𑄬 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄳𑄦𑄬 𑄇𑄧𑄿𑄧 𑄃𑄬𑄇𑄳𑄦𑄴𑄧𑄱 ----𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄛𑄬𑄢 = 𑄃𑄬𑄇𑄴 𑄎𑄖𑄳𑄠𑄬𑄴 𑄛𑄬𑄭𑄇𑄴𑅁 𑄣𑄬𑄋𑄴 = 𑄎𑄬 𑄉𑄧𑄟𑄬 𑄦𑄘𑄨 𑄚𑄧𑄝𑄢𑄬𑅁 𑄙𑄪𑄚𑄴𑄘𑄪𑄇𑄴 = 𑄦𑄞𑄨𑄣𑄳𑄠𑄬𑄌𑄴𑅁 𑄌𑄪𑄢𑄴 = 𑄚𑄧 𑄟𑄇𑄳𑄦𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄦𑄳𑄣𑄧𑄚
𑅁 𑄝𑄬𑄇𑄪𑄛𑄴 = 𑄝𑄬-𑄃𑄇𑄴𑄧𑄣𑄴𑅁 𑄝𑄪𑄖𑄴𑄙𑄨 = 𑄌𑄨𑄚𑄴𑄘𑄳𑄠𑄬 𑄙𑄢𑅁 𑄃𑄧𑄝𑄪𑄖𑄴𑄙𑄨 = 𑄃𑄧𑄉𑄳𑄠𑄬𑄚𑄨𑅁</p>

<h2>𑄃𑄟𑄳𑄦 𑄞𑄏 𑄦𑄧𑄢𑄧𑄉𑄬</h2>

<h3>𑄓𑄁𑄉𑄫 𑄃𑄧𑄚𑄨𑄣𑄴 𑄝𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄃𑄬𑄏𑄧 𑄃𑄟𑄳𑄃 𑄞𑄏 𑄦𑄧𑄢𑄧𑄉𑄬 𑄣𑄬𑄊 𑄛𑄧𑄢𑄳𑄦 𑄉𑄳𑄅𑄧𑄢𑄳𑄦𑄨, 𑄃𑄬𑄏𑄧 𑄃𑄟𑄳𑄃 𑄦𑄧𑄢𑄧𑄇𑄳𑄆𑄴 𑄃𑄟𑄳𑄦𑄨 𑄃𑄟𑄳𑄃 𑄝𑄳𑄆𑄧𑄤𑄴 𑄛𑄪𑄙𑄨 𑄛𑄳𑄅𑄧𑄢𑄳𑄦𑄨𑅁 𑄃𑄬𑄇𑄴𑄘𑄨𑄚𑄴 𑄃𑄪𑄘𑄨𑄞𑄧𑄱 𑄎𑄉𑄨 𑄃𑄟𑄳𑄃𑄢𑄴 𑄟𑄪𑄢𑄧𑄲
𑄇𑄧𑄿𑄧𑄇𑄴, 𑄉𑄨𑄘𑄳𑄠𑄬 𑄢𑄬𑄋𑄬 𑄌𑄨𑄖𑄴𑄟𑄧𑄚𑄴 𑄃𑄟𑄳𑄃𑄢𑄴 𑄦𑄧𑄝𑄧 𑄈𑄧𑄣𑄧𑄇𑄴 𑄈𑄧𑄣𑄧𑄇𑄴𑅁 𑄥𑄬 𑄃𑄧𑄇𑄴𑄗𑄧𑄊𑄚𑄴 𑄃𑄳𑄃𑄢𑄴 𑄚𑄳𑄄𑄧 𑄚𑄳𑄄𑄧𑄘𑄧 𑄝𑄳𑄃𑄬𑄌𑄴 𑄘𑄪𑄢𑄧𑄱𑄖𑄴, 𑄌𑄧𑄌𑄧𑄚𑄧 𑄖𑄪𑄟𑄴𑄝𑄏𑄧 𑄥𑄚𑄴 𑄈𑄬𑄣𑄨𑄝𑄧𑄱 𑄃𑄟𑄳𑄃𑄢𑄴
𑄟𑄪𑄢𑄧𑄱𑄖𑄴𑅁 𑄎𑄉𑄧 𑄟 𑄞𑄳𑄅𑄧𑄚𑄴 𑄝𑄛𑄴 𑄞𑄬𑄭 𑄥𑄨𑄘𑄳𑄠𑄬 𑄟𑄧𑄚𑄬 𑄛𑄧𑄢𑄚𑄬, 𑄘𑄪𑄚𑄨𑄠𑄬 𑄞𑄳𑄅𑄧𑄢𑄨,𑄥𑄬𑄖𑄴𑄴 𑄦𑄳𑄆 𑄛𑄳𑄅𑄧𑄢𑄨, 𑄢𑄬𑄉 𑄝𑄚𑄩 𑄞𑄏𑄧𑄢𑄴 𑄉𑄳𑄠𑄬𑄚𑄕𑄬𑅁 𑄞𑄝𑄧 𑄥𑄧𑄁𑄥𑄢𑄴 𑄉𑄪𑄢𑄪 𑄟𑄧𑄚𑄧𑄖𑄴,
𑄥𑄧𑄁𑄥𑄢𑄳𑄃𑄚𑄴 𑄘𑄧 𑄃𑄣𑄟𑄴, 𑄚𑄧 𑄞𑄝𑄨𑄣𑄳𑄠𑄬 𑄃𑄟𑄳𑄃𑄢𑄴 𑄚𑄧 𑄎𑄬𑄝𑄧, 𑄃𑄟𑄳𑄃 𑄘𑄪𑄉𑄧𑄲𑄢𑄴 𑄛𑄧𑄢𑄨𑄚𑄟𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄇𑄳𑄅𑄧𑄝𑄨𑄞𑄧𑄱𑄠𑄴 𑄇𑄢𑄴 𑄞𑄏𑄧𑄢𑄴 𑄦𑄧𑄢𑄧𑄉𑄬 𑄣𑄬𑄊 𑄛𑄧𑄢𑄳𑄦 𑄉𑄳𑄅𑄧𑄢𑄳𑄦𑄨𑄞𑄳𑄠𑄬𑄢𑄴 𑄇𑄳𑄅𑄳𑄃𑄧𑄠𑄳𑄦𑄬? 𑄈. 𑄃𑄬𑄇𑄴𑄘𑄨𑄚𑄴 𑄃𑄟𑄳𑄃𑄢𑄴 𑄇𑄨
𑄎𑄉𑄨 𑄃𑄪𑄘𑄨𑄞𑄧𑄱? 𑄉. 𑄇𑄧𑄚𑄴 𑄃𑄧𑄇𑄴𑄗𑄧𑄊𑄚𑄴 𑄝𑄳𑄃𑄬𑄌𑄴 𑄘𑄪𑄢𑄧𑄱𑄖𑄴 𑄚𑄳𑄄𑄧? 𑄊. 𑄃𑄬𑄇𑄴𑄘𑄨𑄚𑄴 𑄃𑄟𑄳𑄃𑄢𑄴 𑄟𑄪𑄢𑄧𑄱𑄖𑄴 𑄇𑄨 𑄈𑄬𑄣𑄨𑄝𑄧𑄱? 𑄋. 𑄇𑄳𑄅𑄧𑄝𑄨𑄞𑄧𑄱𑄠𑄴 𑄇𑄢𑄴 𑄞𑄏𑄧𑄢𑄴 𑄉𑄳𑄠𑄬𑄚𑄴𑄘𑄳𑄆 𑄢𑄬𑄉
𑄝𑄚𑄨𑄞𑄳𑄠𑄬𑄢𑄴 𑄇𑄧𑄙 𑄇𑄳𑄅𑄳𑄃𑄧𑄠𑄳𑄦𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄃𑄬𑄏𑄧 𑄃𑄟𑄳𑄃 𑄞𑄏 𑄦𑄧𑄢𑄧𑄉𑄬 ----------- 𑄉𑄳𑄅𑄧𑄢𑄳𑄦𑄨, 𑄃𑄬𑄏𑄧 𑄃𑄟𑄳𑄃 𑄦𑄧𑄢𑄧𑄇𑄳𑄆𑄴 𑄃𑄟𑄳𑄦𑄨
----------- 𑄛𑄳𑄅𑄧𑄢𑄳𑄦𑄨𑅁 𑄈. 𑄥𑄬 𑄃𑄧𑄇𑄴𑄗𑄧𑄊𑄚𑄴 ----------, 𑄚𑄳𑄄𑄧𑄘𑄧 𑄝𑄳𑄃𑄬𑄌𑄴 𑄘𑄪𑄢𑄧𑄱𑄖𑄴, ------------- 𑄥𑄚𑄴 𑄈𑄬𑄣𑄨𑄝𑄧𑄱 𑄃𑄟𑄳𑄃𑄢𑄴 𑄟𑄪𑄢𑄧𑄱𑄖𑄴
𑅁 𑄉. ---------- 𑄉𑄪𑄢𑄪 𑄟𑄧𑄚𑄧𑄖𑄴, 𑄥𑄧𑄁𑄥𑄢𑄳𑄃𑄚𑄴 𑄘𑄧 𑄃𑄣𑄟𑄴, ---------- 𑄃𑄟𑄳𑄃𑄢𑄴 𑄚𑄧 𑄎𑄬𑄝𑄧, 𑄃𑄟𑄳𑄃 𑄘𑄪𑄉𑄧𑄲𑄢𑄴 𑄛𑄧𑄢𑄨𑄚𑄟𑄴𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄦𑄧𑄢𑄧𑄇𑄴 = 𑄃𑄳𑄅𑄧𑄇𑄳𑄦𑄴𑄧𑄱𑄢𑄴𑅁 𑄞𑄌𑄴 = 𑄞𑄏𑅁 𑄛𑄪𑄙𑄨 = 𑄝𑄳𑄆𑄧𑄤𑄴𑅁 𑄌𑄧𑄌𑄧𑄚𑄴 = 𑄃𑄬𑄇𑄴 𑄝𑄝𑄧𑄖𑄳𑄠𑄬𑄴 𑄇𑄣 𑄝𑄳𑄃 𑄢𑄋 𑄢𑄧𑄋𑄧𑄢𑄴 𑄖𑄪𑄟𑄴𑄝𑄌𑄴 𑄉𑄌𑄴
𑅁</p>

<h2>𑄈𑄳𑄅𑄧𑄌𑄴𑄧𑄧𑄲𑄢𑄴 𑄝𑄧𑄱 𑄈𑄧𑄎</h2>

<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄎𑄬𑄙𑄧 𑄥𑄬𑄏𑄧𑄖𑄴 𑄃𑄟𑄴 𑄛𑄉𑄕 𑄈𑄧𑄢𑄚𑄧𑄢𑄳𑄦𑄬 𑄛𑄏𑄢𑄴 𑄘𑄨 𑄞𑄧𑄢𑄛𑄪𑄢𑄧𑄱 𑄉𑄧𑄢𑄳𑄦𑄨 𑄥𑄧𑄣𑄬𑄧𑄊𑄨 𑄃𑄏𑄢𑄴𑅁 𑄍𑄧𑄢 𑄉𑄋𑄧𑄢𑄴 𑄙𑄪𑄢𑄩-𑄙𑄢𑄩 𑄛𑄢𑄴 𑄞𑄧𑄢𑄧𑄚𑄴 𑄉𑄧𑄘 𑄛𑄚𑄩𑅁 𑄃𑄪𑄌𑄴𑄧𑄲𑄠𑄴 𑄚𑄎𑄧𑄘𑄧𑄚𑄴
𑄝𑄬𑄋𑄳𑄠𑄬𑄴𑄿𑄳𑄆 𑄝𑄬𑄋𑄧𑄚𑄩𑅁 𑄈𑄳𑄅𑄧𑄌𑄴𑄧𑄧𑄲 𑄣𑄧𑄊𑄬 𑄈𑄳𑄅𑄧𑄌𑄴𑄧𑄧𑄲𑄚𑄩, 𑄇𑄧𑄣 𑄣𑄧𑄊𑄬 𑄇𑄳𑄅𑄧𑄣𑄳𑄅𑄧𑄚𑄩, 𑄊𑄨𑄣𑄳𑄠𑄬 𑄣𑄧𑄊𑄬 𑄊𑄨𑄣𑄳𑄅𑄧𑄚𑄩𑅁 𑄏𑄉𑄬𑄏𑄇𑄴 𑄚𑄎𑄧𑄘𑄧𑄚𑄴 𑄇𑄳𑄅𑄧𑄣𑄳𑄅𑄧𑄇𑄳𑄅𑄧𑄣𑄳𑄅𑄧 𑄉𑄧𑄢𑄳𑄦𑄨𑅁 𑄍𑄧𑄢 𑄙𑄪𑄢𑄴
𑄉𑄪𑄟𑄴𑄉𑄪𑄟𑄧𑄱𑄢𑄴,𑄈𑄧𑄣𑄧𑄢𑄧𑄝𑄧 𑄝𑄚 𑄝𑄬𑄋𑄪𑄚𑄳𑄦𑄧𑄱𑄢𑄴𑅁 𑄇𑄨𑄖𑄳𑄦𑄳𑄠𑄬𑄴𑄠𑄴 𑄥𑄬𑄘𑄧𑄇𑄴 𑄖𑄢𑄳𑄦𑄢𑄴 𑄇𑄳𑄅𑄧𑄣𑄴𑄇𑄳𑄅𑄧𑄣𑄨? 𑄃𑄎𑄧𑄦𑄳𑄣𑄬 𑄇𑄨𑄌𑄳𑄦𑄳𑄦𑄳𑄦𑄴𑄪𑄪 𑄚𑄳𑄄𑄧 - 𑄘𑄬𑄝𑄢𑄎𑄧𑄢𑄴 𑄏𑄪𑄛𑄴𑄏𑄪𑄝𑄨, 𑄟 𑄉𑄧𑄋𑄨𑄢𑄴 𑄉𑄪𑄟𑄴𑄉𑄪𑄟𑄨𑅁
𑄥𑄳𑄆𑄬 𑄉𑄧𑄢𑄎𑄉𑄧𑄚𑄴𑄎𑄨 𑄟𑄘𑄚𑄳𑄦𑄧𑄖𑄴 𑄈𑄳𑄅𑄧𑄌𑄴𑄧𑄧𑄲 𑄝𑄬𑄋𑄳𑄦𑄬 𑄝𑄧𑄱 𑄈𑄧𑄎 𑄎𑄬𑄝𑄧 𑄊𑄨𑄣𑄳𑄠𑄬 𑄝𑄬𑄋𑄳𑄦𑄧𑄢𑄴 𑄏𑄨𑅁 𑄇𑄧𑄙𑄊𑄚𑄴 𑄇𑄨𑄚𑄴𑄘𑄪 𑄥𑄪𑄚𑄴𑄘𑄬 𑄝𑄨𑄢𑄪𑄇𑄴-𑄝𑄢𑄇𑄴, 𑄇𑄨𑄖𑄳𑄦𑄳𑄠𑄬𑄴𑄠𑄴 𑄎𑄧𑄚𑄧𑄟𑄬 𑄚𑄧 𑄥𑄪𑄐𑄬𑄴 𑄇𑄧𑄙 -
𑄈𑄳𑄅𑄧𑄌𑄴𑄧𑄧𑄲 𑄝𑄬𑄋𑄳𑄦𑄧𑄢𑄴 𑄝𑄧𑄱 𑄈𑄧𑄎𑅁 𑄃𑄎𑄧𑄦𑄳𑄣𑄬 𑄊𑄨𑄌𑄳𑄠𑄬𑄴 𑄊𑄨𑄌𑄳𑄠𑄬𑄴 𑄚𑄳𑄄𑄧, 𑄟𑄧𑄚𑄧𑄢𑄴 𑄌𑄳𑄅𑄧𑄊𑄬 𑄘𑄬𑄇𑄴𑄈𑄳𑄠𑄬 𑄟𑄧𑄚𑄴 𑄘𑄬𑄝𑄚𑄧𑄢𑄴 𑄃𑄪𑄘𑄏𑄨 𑄟𑄧𑄚𑄧𑄢𑄴 𑄇𑄚𑄴𑄘𑄧 𑄇𑄢𑄴𑄊𑄚𑅁</p>

<p>𑄃𑄧𑄝𑄧𑄢𑄪𑄇𑄴 𑄇𑄚𑄴𑄘𑄧, 𑄊𑄨𑄌𑄳𑄠𑄬𑄴 𑄊𑄨𑄌𑄳𑄠𑄬𑄴 𑄈𑄳𑄅𑄧𑄌𑄴𑄧𑄧𑄲 𑄝𑄬𑄋𑄳𑄦𑄬 𑄊𑄨𑄣𑄳𑄠𑄬 𑄝𑄬𑄋𑄳𑄦𑄧𑄢𑄴 𑄏𑄨 𑄝𑄧𑄱 𑄌𑄳𑄃 𑄎𑄬𑄚𑄳𑄆𑄬 𑄝𑄧𑄱 𑄗𑄨𑄇𑄴 𑄦𑄳𑄅𑄧𑄣𑄴𑅁 𑄙𑄧𑄢𑄝𑄚𑄳𑄦 𑄘𑄧𑄌𑄴𑄖𑄪𑄢𑄴 𑄟𑄳𑄅𑄧𑄎𑄨𑄟𑄴 𑄥𑄧𑄛𑄴𑄪𑄢𑄧𑄱𑅁 𑄘𑄨𑄛𑄪𑄢𑄴
𑄖𑄨𑄚𑄴𑄛𑄪𑄢𑄴 𑄎𑄳𑄆𑄬 𑄝𑄧𑄱 𑄈𑄧𑄎 𑄛𑄪𑄢𑄴 𑄗𑄨𑄇𑄴 𑄦𑄧𑄣𑄧, 𑄃𑄎𑄢𑄳𑄦𑄧 𑄛𑄧𑄚𑄴𑄘𑄧𑄢𑄳𑄦𑄧𑄖𑄴 𑄢𑄋 𑄥𑄪𑄇𑄧𑄴𑄱𑄢𑄴 𑄝𑄢𑄧 𑄘𑄨𑄚𑄴 𑄟𑄘𑄚𑄳𑄦𑄧𑄖𑄴𑅁 𑄢𑄋 𑄥𑄪𑄇𑄧𑄴𑄱𑄢𑄴 𑄝𑄢𑄴 𑄇𑄧𑄙𑄬- '' 𑄛𑄪𑄢𑄧𑄱𑄚𑄨 𑄘𑄨𑄚𑄧𑄱𑄖𑄴 𑄞𑄨𑄣𑄳𑄠𑄬
𑄌𑄋𑄴𑄟𑄳𑄦 𑄟𑄨𑄣𑄳𑄠𑄬𑄉𑄪𑄚𑄳𑄦𑄧𑄱𑄢𑄴 𑄃𑄝𑄨𑄙𑄨 𑄚𑄧𑄞𑄋𑄨𑄣𑄳𑄠𑄬 𑄈𑄘𑄨 𑄝𑄚𑄨𑄞𑄳𑄠𑄬𑄢𑄴 𑄟𑄚𑄳𑄦 𑄃𑄬𑄿𑄧𑅁 𑄎𑄧𑄊𑄧𑄚𑄴 𑄇𑄧𑄚𑄳𑄦𑄧 𑄃𑄬𑄇𑄴𑄈𑄧𑄱 𑄟𑄨𑄣𑄳𑄠𑄬 𑄛𑄳𑄆𑄧𑄱 𑄃𑄝𑄨𑄙𑄨 𑄞𑄋𑄨𑄝𑄧𑄱 𑄥𑄬𑄇𑄳𑄦𑄬𑄴𑄚𑄴 𑄗𑄠𑄴𑄘𑄳𑄠𑄬 𑄘𑄨𑄚𑄬 𑄘𑄧𑄌𑄴 𑄝𑄪𑄢𑄧𑄲
- 𑄝𑄪𑄢𑄩 𑄘𑄉𑄨𑄚𑄳𑄠𑄬𑄠𑄴 𑄈𑄚𑄟𑄬𑄌𑄴𑄝𑄚𑄴 𑄥𑄨𑄢𑄳𑄆𑄬 𑄟𑄨𑄣𑄳𑄠𑄬 𑄛𑄧𑄱𑄞𑄳𑄆𑄱 𑄟𑄣𑄧𑄇𑄴𑄈𑄨𑄟𑄢𑄳𑄦𑄬 𑄛𑄳𑄆𑄧 𑄉𑄳𑄅𑄧𑄏𑄬𑄭 𑄈𑄘𑄨 𑄝𑄚𑄨𑄞𑄳𑄠𑄬𑄢𑄴 𑄦𑄪𑄉𑄪𑄟𑄴 𑄣𑄧𑄙𑄧𑅁 𑄥𑄬𑄇𑄳𑄦𑄬𑄴 𑄘𑄨𑄚𑄧𑄱𑄢𑄴 𑄝𑄬𑄌𑄴𑄞𑄇𑄴 𑄟𑄚𑄪𑄏𑄳𑄠𑄬 𑄥𑄳𑄆𑄬 𑄈𑄘𑄨
𑄝𑄚𑄨𑄞𑄳𑄠𑄬𑄢𑄴 𑄘𑄨𑄚𑄳𑄦𑄴𑄧𑄱 𑄛𑄧𑄏𑄧𑄚𑄴 𑄉𑄳𑄅𑄧𑄢𑄨𑄔𑄇𑄴 𑄝𑄪𑄖𑄴𑄙𑄧𑄱𑄢𑄴 𑄥𑄨𑄎𑄨 𑄎𑄧𑄚𑄧𑄟𑄴 𑄙𑄨𑄚𑄴 𑄥𑄪𑄇𑄴𑄧𑄱𑄢𑄴 𑄝𑄢𑄴𑄞𑄧𑄱𑅁 𑄥𑄬 𑄃𑄟𑄧𑄣𑄧𑄖𑄴 𑄃𑄧𑄝𑄧𑄢𑄪𑄇𑄴 𑄘𑄨𑄚𑄴 𑄟𑄘𑄚𑄳𑄦𑄧 𑄥𑄚𑄴 𑄢𑄋 𑄈𑄘𑄨 𑄝𑄘𑄬 𑄃𑄧𑄐𑄴𑄧 𑄢𑄧𑄁 𑄝𑄬𑄢𑄧𑄋𑄧𑄢𑄴
𑄈𑄘𑄨 𑄣𑄢𑄴 𑄌𑄢𑄴 𑄚𑄧 𑄃𑄬𑄿𑄧𑅁 𑄥𑄬𑄚𑄳𑄦𑄬 𑄥𑄳𑄆𑄬 𑄢𑄋 𑄈𑄘𑄨 𑄝𑄚𑄚𑄳𑄦𑄊𑄚𑄴 𑄝𑄬𑄌𑄴𑄞𑄉𑄬 𑄥𑄪𑄇𑄧𑄴𑄱𑄢𑄴 𑄝𑄢𑄬 𑄝𑄪𑄉𑄪𑄖𑄴 𑄝𑄚𑄳𑄦 𑄃𑄢𑄴𑄉𑄚𑄨 𑄉𑄧𑄢𑄳𑄦𑄧𑄚𑄴 𑄇𑄬𑄚𑄳𑄄𑄬 𑄢𑄋 𑄥𑄪𑄇𑄧𑄴𑄱𑄢𑄴 𑄝𑄢𑄴 𑄇𑄳𑄃𑄧𑄚𑄴𑅁
'' 𑄎𑄳𑄃𑄦𑄳𑄅𑄧𑄇𑄴, 𑄝𑄧𑄱𑄈𑄧𑄎𑄢𑄴 𑄎𑄠𑄴-𑄎𑄪𑄇𑄴𑄧𑄱𑄣𑄴 𑄦𑄧𑄣𑄧, 𑄇𑄨𑄚𑄴𑄘𑄪 𑄛𑄧𑄖𑄴 𑄘𑄪𑄢𑄧𑄱𑄖𑄴𑅁 𑄜𑄨𑄢𑄧𑄱𑄘𑄬𑄉𑄳𑄆 𑄢𑄳𑄆𑄬𑄖𑄴 𑄦𑄧𑄝𑄧𑅁 𑄦𑄬𑄚𑄬𑄠𑄳𑄦𑄧𑄱 𑄃𑄋𑄧𑄌𑄳𑄦𑄳𑄠𑄬𑄴𑄧 𑄢𑄳𑄆𑄬𑄖𑄴𑅁 𑄊𑄪𑄢𑄴 𑄃𑄚𑄴𑄘𑄢𑄳𑄦𑄧𑄖𑄴 𑄝𑄧𑄱𑄣𑄳𑄆
𑄃𑄬𑄎𑄚𑄊𑄳𑄆 𑄇𑄧𑄖𑄳𑄠𑄴𑄧 𑄦𑄧𑄝𑄧 𑄞𑄨𑄿𑄨 𑄟𑄧𑄚𑄬 𑄉𑄳𑄅𑄧𑄢𑄨𑄿𑄇𑄴𑅁 𑄥𑄬𑄚𑄳𑄦𑄬 𑄎𑄪𑄚𑄩𑄢𑄎𑄧𑄢𑄳𑄦𑄬 𑄞𑄬𑄖𑄴 𑄘𑄨𑄛𑄘𑄬𑄿𑄇𑄴 𑄟𑄬𑄣𑄥𑄧𑄁 𑄗𑄘𑄢𑄨 𑄥𑄪𑄖𑄴 𑄝𑄨𑄣𑄨 𑄉𑄳𑄅𑄧𑄢𑄳𑄦𑄨 𑄘𑄬𑄨𑄝𑄳𑄠𑄢𑄴𑅁 𑄛𑄳𑄆𑄬𑄿𑄳𑄠 𑄃𑄬𑄇𑄴𑄇
𑄚𑄟𑄪𑄚𑄴𑄎𑄪𑄊𑄧𑄱 𑄃𑄬𑄿𑄧 𑄎𑄬𑄢𑄬𑄙𑄨 𑄣𑄎𑄧𑄖𑄴 𑄛𑄧𑄢𑄨 𑄎𑄳𑄃𑄬 𑄈𑄟𑄴 𑄈𑄳𑄆𑄬 𑄛𑄬𑄿𑄧𑅁 𑄇𑄨𑄖𑄳𑄦𑄳𑄠𑄬𑄴𑄠𑄴 𑄞𑄬𑄘𑄬 𑄈𑄬𑄖𑄴 𑄉𑄳𑄅𑄧𑄢𑄳𑄦𑄨𑄙𑅁 𑄛𑄚𑄩 𑄇𑄎𑄨𑄢𑄳𑄦𑄧𑄱 𑄢𑄖𑄴 𑄦𑄧𑄝𑄢𑄴 𑄇𑄧𑄚𑄳𑄦𑄧 𑄌𑄨𑄘𑄳𑄠𑄬 𑄚𑄳𑄆𑄬,
𑄘𑄬𑄝𑄢𑄎𑄧𑄢𑄳𑄦𑄬 𑄃𑄠𑄴 𑄗𑄉𑄧𑄘𑄬 𑄝𑄧𑄣 𑄦𑄳𑄅𑄧𑄠𑄬𑅁 𑄘𑄬𑄝𑄢𑄎𑄧𑄢𑄴 𑄝𑄧𑄣𑄬 𑄟 - 𑄉𑄧𑄋𑄨 𑄈𑄪𑄎𑄨𑄢𑄎𑄨 𑄟𑄪𑅁 𑄃𑄙𑄨𑄇𑄴 𑄈𑄪𑄎𑄨𑄠𑄬 𑄘𑄬𑄇𑄳𑄦𑄬𑄴 𑄝𑄬𑄚𑄳𑄦𑄳𑄠𑄬𑄴 𑄜𑄪𑄖𑄳𑄠𑄬𑄴 𑄜𑄪𑄣𑄧𑄱 𑄙𑄧𑄇𑄴 𑄦𑄳𑄅𑄧𑄠𑄬𑅁 𑄟𑄳𑄦𑄌𑄴 -
𑄌𑄚𑄴 𑄜𑄨𑄌𑄳𑄠𑄬𑄴 𑄉𑄪𑄢𑄧𑄱 𑄙𑄧𑄇𑄴 𑄞𑄬𑄉𑄧𑄖𑄴 𑄞𑄬𑄉𑄧𑄖𑄴 𑄦𑄎𑄨 𑄈𑄪𑄎𑄨𑄠𑄬 𑄉𑄪𑄟𑄴𑄉𑄪𑄟𑄳𑄆𑄬 𑄣𑄟𑄨𑄎𑄢𑄴𑅁</p>

<p>𑄈𑄬𑄚𑄴 𑄣𑄧𑄇𑄴𑄧𑄚𑄴 𑄌𑄳𑄃𑄬𑄠𑄴 𑄝𑄧𑄱 𑄈𑄧𑄎 𑄣𑄟𑄨𑄣𑄳𑄠𑄬𑄇𑄴 𑄈𑄳𑄅𑄧𑄌𑄴𑄧𑄧𑄲𑄣𑄳𑄆 𑄈𑄳𑄅𑄧𑄌𑄴𑄧𑄧𑄲𑄚𑄩 𑄘𑄧𑄣𑄴𑄝𑄧𑄣𑄴 𑄥𑄎𑄨𑅁 𑄥𑄌𑄴 𑄉𑄳𑄅𑄧𑄋𑄨 𑄎𑄳𑄆𑄬 𑄿𑄪𑄋𑄨𑄣𑄇𑄳𑄆𑄴 𑄝𑄧𑄲 𑄝𑄝𑄧𑄢𑄴 𑄊𑄧𑄢𑄧𑄖𑄴𑅁 𑄟𑄬𑄣 𑄊𑄧𑄢𑄴 𑄇𑄧𑄙𑄬 𑄟𑄬𑄣
𑄊𑄧𑄢𑄴, 𑄍𑄧𑄢 𑄙𑄪𑄢𑄴 𑄉𑄪𑄟𑄴𑄉𑄪𑄟𑄳𑄆𑄬 𑄎𑄢𑄴𑅁 𑄦𑄬𑄚𑄬𑄠𑄳𑄦𑄧𑄱 𑄝𑄳𑄠𑄬𑄣𑄴 𑄟𑄙𑄚𑄴 𑄘𑄬𑄝𑄢𑄎𑄧𑄢𑄴 𑄦𑄎𑄨𑄣𑄨𑄖𑄴 𑄈𑄪𑄎𑄨𑄠𑄳𑄦𑄬 𑄝𑄬𑄇𑄴𑄪𑄚𑄳𑄦𑄬 𑄈𑄧𑄣𑄧𑄢𑄧𑄝𑄧 𑄉𑄧𑄢𑄧𑄔𑄧𑄚𑄴𑅁 𑄝𑄧𑄲 𑄝𑄝𑄬 𑄖 𑄥𑄬𑄘𑄟𑄴 𑄟𑄧𑄎𑄨𑄟𑄴 𑄖
𑄎𑄪𑄢𑄧𑄱𑄚𑄧𑄖𑄴 𑄎𑄳𑄃 𑄃𑄊𑄬 𑄃𑄪𑄙𑄨𑄌𑄴-𑄉𑄧𑄢𑄴𑄝 𑄣𑄧𑄝𑄨𑄠𑄧𑄖𑄴 𑄉𑄧𑄢𑄳𑄦 𑄙𑄧𑄢𑄨𑄣𑄧𑄱𑅁 𑄟𑄬𑄣 𑄊𑄧𑄢𑄧𑄖𑄴 𑄟𑄪𑄢𑄴 𑄉𑄧𑄢𑄴𑄝 𑄝𑄳𑄅𑄳𑄃𑄧𑄌𑄳𑄦𑄳𑄠𑄬𑄴 𑄃𑄎𑄪𑄢𑄧𑄲 𑄢𑄎𑅁</p>

<p>𑄖 𑄙𑄉𑄬 𑄛𑄎𑄢𑄠𑄴 𑄖𑄢𑄴 𑄥𑄁𑄉𑄧𑄛𑄁𑄉𑄧 𑄛𑄦𑄳𑄣𑄪𑄚𑄴: 𑄟𑄧𑄘𑄬𑄈 𑄇𑄢𑄴𑄝𑄢𑄨, 𑄇𑄚𑄴𑄎𑄨𑄛𑄬𑄘 𑄖𑄣𑄪𑄇𑄴𑄘𑄧𑄱𑄢𑄴, 𑄎𑄧𑄉𑄧𑄢𑄳𑄦𑄟𑄳𑄅𑄧𑄚𑄨 𑄈𑄨𑄏𑄳𑄠𑄬, 𑄃𑄞𑄨𑄁𑄌𑄚𑄴 𑄘𑄬𑄝𑄚𑄴, 𑄉𑄚𑄴𑄎 𑄌𑄧𑄢𑄧𑄚𑄴 𑄟𑄨𑄣𑄳𑄠𑄬
𑄘𑄧𑄣𑄖𑄳𑄦𑄴𑄪𑄚𑄴 𑄃𑄊𑄧𑄚𑄴 𑄙𑄳𑄅𑄧𑄠𑄳𑄦𑄬𑄟𑄳𑄅𑄧𑄊𑄨 𑄃𑄳𑄃 𑄞𑄁𑄛𑄪𑄘𑄨𑅁 𑄣𑄳𑄅𑄧𑄝𑄨𑄠𑄧𑄘𑄨 𑄥𑄧𑄘𑄧𑄢𑄧𑄢𑄴 𑄉𑄧𑄢𑄴𑄝 𑄎𑄪𑄚𑄩𑄢𑄌𑄴 𑄃𑄬𑄇𑄴 𑄇𑄪𑄚𑄬𑄙𑄨 𑄟𑄳𑄦𑄧𑄁𑄥 𑄉𑄳𑄅𑄧𑄢𑄳𑄦𑄨 𑄝𑄳𑄅𑄧𑄏𑄨 𑄃𑄊𑄬𑄊𑄨𑅁 𑄎𑄪𑄚𑄩𑄢𑄎𑄬 𑄟𑄧𑄚𑄬 𑄟𑄧𑄚𑄬
𑄓𑄧𑄢𑄢𑄴 𑄃𑄎𑄪𑄢𑄧𑄲 𑄢𑄎𑄢𑄳𑄦𑄬𑅁 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄎𑄪𑄢𑄧𑄲 𑄢𑄎𑄠𑄴 𑄇𑄧𑄙 𑄝𑄬𑄌𑄴 𑄇𑄳𑄃𑄧𑄠𑄴, 𑄇𑄚𑄧 𑄜𑄧𑄇𑄴 𑄝𑄔𑄨,𑄇𑄚𑄧 𑄛𑄘𑄖𑄴 𑄢𑄇𑄴𑅁 𑄖𑄬 𑄌𑄧𑄣𑄧𑄘𑄬 𑄛𑄢𑄬 𑄇𑄨𑄚𑄴𑄘𑄪 𑄟𑄚𑄪𑄏𑄬 𑄌𑄳𑄅𑄧𑄣𑄨𑄣𑄳𑄠𑄬
𑄖𑄖𑄳𑄦𑄴𑄪𑄚𑄴 𑄜𑄪𑄎𑄪𑄖𑄴 𑄉𑄳𑄅𑄧𑄢𑄳𑄦𑄨 𑄢𑄇𑄴 𑄃𑄪𑄙𑄳𑄠𑄬𑅁 𑄖 𑄥𑄁𑄉𑄧𑄛𑄁𑄉𑄧𑄊𑄪𑄚𑄴 𑄃𑄢𑄳𑄦𑄧 𑄥𑄨𑄖𑄳𑄦𑄴𑄪𑄚𑄴 𑄝𑄬𑄌𑄴𑅁 𑄥𑄬𑄚𑄳𑄦𑄬 𑄖𑄬 𑄎𑄧𑄲𑄖𑄴 𑄗𑄠𑄴 𑄥𑄧𑄲𑄖𑄴 𑄇𑄚-𑄇𑄪𑄖𑄳𑄠𑄬𑄴𑄢𑄨𑄠𑄬 𑄦𑄧𑄠𑄴𑄚𑄳𑄃𑄧𑄠𑄴 𑄦𑄧𑄠𑄴𑅁</p>

<p>𑄃𑄞𑄪𑄈𑄧𑄘 𑄝𑄧𑄱 𑄥𑄎𑄬𑄦𑄳𑄣𑄇𑄴 𑄇𑄨𑄚𑄴𑄘𑄪 𑄚𑄧𑄱 𑄝𑄧𑄱 𑄃𑄚𑄨𑄞𑄳𑄠𑄬𑄢𑄴 𑄛𑄣𑄴𑄉𑄨 𑄝𑄧𑄱𑄝𑄢𑄴 𑄇𑄳𑄠𑄧𑄲𑄠𑄴 𑄚𑄬𑄭𑅁 𑄌𑄨𑄣𑄳𑄠𑄬𑄢𑄟𑄴, 𑄇𑄧𑄝𑄢𑄟𑄴, 𑄥𑄧𑄉𑄪𑄚𑄳𑄠𑄬𑄴, 𑄥𑄨𑄉𑄨𑄢𑄳𑄠𑄬𑄌𑄧𑄊 𑄛𑄣𑄴𑄉𑄨 𑄝𑄧𑄱𑄞𑄢𑄴 𑄃𑄉𑄃𑄪𑄉𑄧𑄱
𑄘𑄘𑄧𑄚𑄴 𑄈𑄬𑄠𑄧𑄚𑄴, 𑄇𑄨𑄚𑄴𑄘𑄪 𑄢𑄬𑄘𑄨 𑄝𑄳𑄠𑄬𑄣𑄴 𑄥𑄬𑄚𑄳𑄦𑄬 𑄇𑄧𑄚𑄳𑄦𑄧𑄎𑄧𑄚𑄴 𑄘𑄬𑄊 𑄚𑄳𑄆𑄬𑅁 𑄈𑄳𑄅𑄧𑄌𑄴𑄧𑄧𑄱𑄣𑄳𑄦𑄳𑄆 𑄈𑄳𑄅𑄧𑄌𑄴𑄧𑄧𑄲𑄚𑄩 𑄥𑄁𑄉𑄘𑄨𑄇𑄴 𑄝𑄬𑄉𑄳𑄅𑄧𑄌𑄳𑄠𑄬𑄴𑄖𑄴 𑄛𑄳𑄅𑄧𑄢𑄨 𑄉𑄬𑄣𑄇𑄳𑄦𑄳𑄆𑄴𑅁 𑄖𑄬𑄟𑄴𑄟𑄁 𑄥𑄧𑄣𑄳𑄦𑄴𑄠𑄴𑄴
𑄚𑄧𑄟𑄨𑄣𑄳𑄠𑄬𑄢𑄴 𑄇𑄨𑄋𑄨𑄢𑄳𑄦𑄨 𑄝𑄧𑄱 𑄃𑄚𑄨𑄞𑄳𑄠𑄬𑄇𑄴! 𑄦𑄬𑄚𑄳𑄦𑄬 𑄦𑄬𑄚𑄳𑄦𑄬 𑄖𑄪𑄣𑄨𑄬𑄿𑄳𑄠𑄇𑄴 𑄃𑄎𑄪𑄢𑄧𑄲 𑄢𑄎𑄢𑄴 𑄛𑄣𑄪𑄚𑄳𑄦𑄳𑄠𑄬 𑄟𑄬𑄣𑄊𑄧𑄢𑄧𑄖𑄴 𑄘𑄟𑄘𑄳𑄅𑄧𑄣𑄴, 𑄚𑄳𑄆𑄬 𑄎𑄧𑄚𑄎𑄣𑄧𑄢𑄳𑄦𑄬 𑄎𑄧𑄚𑄴𑄎𑄣𑄴𑅁 𑄦𑄬𑄝𑄧𑄣𑄴
𑄇𑄧𑄝𑄧𑄠𑄳𑄦𑄧𑄱 𑄇𑄨 𑄃𑄎𑄪𑄢𑄧𑄲 𑄢𑄎𑄢𑄴 𑄘𑄧𑄣𑄪𑄚𑄳𑄦𑄧𑄱𑄢𑄴 𑄈𑄌𑄳𑄠𑄬𑄴𑄇𑄴 𑄦𑄧𑄣𑄧 𑄥𑄨𑄠𑄳𑄦𑄬𑄚𑄴𑅁 𑄏𑄧𑄇𑄴 𑄛𑄧𑄢𑄨 𑄉𑄬𑄿𑄧 𑄟𑄬𑄣 𑄊𑄧𑄢𑄧𑄖𑄴𑅁 𑄥𑄬 𑄇𑄚𑄴𑄘𑄧 𑄘𑄳𑄆𑄬 𑄊𑄨𑄣𑄳𑄠𑄬 𑄝𑄬𑄋𑄳𑄦𑄬 𑄢𑄉𑄬 𑄜𑄪𑄣𑄨 𑄃𑄊𑄬𑅁 𑄉𑄭 𑄥𑄳𑄆𑄧𑄲
𑄚𑄧𑄝𑄢𑄨 𑄢𑄉𑄬 𑄉𑄭 𑄉𑄭 𑄟𑄧𑄎𑄧𑄢 𑄎𑄢𑄴𑅁 𑄈𑄳𑄅𑄧𑄌𑄴𑄧𑄧𑄱𑄣𑄳𑄦𑄳𑄆 𑄈𑄳𑄅𑄧𑄌𑄴𑄧𑄧𑄲𑄚𑄩 𑄘𑄧𑄢𑄬 𑄣𑄪𑄇𑄴 𑄘𑄧𑄲𑄚𑄴𑅁 𑄇𑄧𑄚𑄳𑄦𑄧 𑄇𑄨𑄖𑄳𑄠𑄬𑄴𑄖𑄴 𑄘𑄬𑄊 𑄚𑄳𑄆𑄬𑅁 𑄝𑄬𑄉𑄧 𑄝𑄪𑄢𑄧𑄲 𑄉𑄌𑄴 𑄝𑄬𑄋𑄳𑄠𑄬𑄴𑄿𑄳𑄆 𑄉𑄌𑄴 𑄝𑄬𑄋𑄳𑄦𑄨 𑄖𑄧𑄉
𑄣𑄟𑄨𑄣𑄳𑄠𑄬𑄇𑄴 𑄈𑄳𑄅𑄧𑄌𑄴𑄧𑄧𑄲 𑄃𑄳𑄃 𑄈𑄳𑄅𑄧𑄌𑄴𑄧𑄧𑄱𑄚𑄳𑄦𑄨𑄢𑄳𑄦𑄬𑅁 𑄥𑄬 𑄣𑄧𑄊𑄬 𑄣𑄧𑄇𑄴 𑄙𑄧𑄢𑄨𑄣𑄳𑄠𑄬𑄇𑄴 𑄇𑄳𑄅𑄧𑄢𑄴𑄇𑄳𑄅𑄧𑄢𑄨 𑄝𑄬𑄋𑄳𑄦𑄧 𑄛𑄣𑄪𑄚𑄳𑄦𑄬𑅁 𑄞𑄖𑄴 𑄝𑄬𑄋𑄳𑄦𑄬 𑄞𑄣𑄪𑄖𑄴𑄘𑄪𑄢𑄧𑄱𑄖𑄳𑄦𑄴𑄪𑄚𑄴 𑄦𑄘𑄨 𑄃𑄬𑄚𑄳𑄄𑄬 𑄛𑄬𑄖𑄴 𑄛𑄧𑄢𑄠𑄴
𑄦𑄣𑄪𑄉𑄧𑄱 𑄦𑄳𑄆 𑄌𑄖𑄳𑄠𑄬𑄴𑄠𑄴 𑄝𑄨𑄖𑄳𑄠𑄬𑄴𑄠𑄴 𑄚𑄧𑄝𑄢𑄬𑄢𑄴𑅁 𑄝𑄚 𑄎𑄉𑄖𑄴 𑄝𑄳𑄆𑄙𑄳𑄠𑄬 𑄝𑄘𑄬 𑄞𑄖𑄴...! 𑄞𑄖...! 𑄞𑄖𑄴...! 𑄞𑄖𑄴...!</p>

<p>𑄉𑄧𑄢𑄳𑄦 𑄙𑄳𑄅𑄧𑄌𑄳𑄠𑄬𑄴𑅁 𑄝𑄪𑄢𑄧𑄲 𑄉𑄌𑄴 𑄝𑄬𑄋𑄩 𑄉𑄌𑄴 𑄝𑄬𑄋𑄳𑄦𑄳𑄠𑄬𑄴𑄖𑄳𑄦𑄪𑄚𑄴 𑄊𑄧𑄎𑄨 𑄊𑄧𑄎𑄨 𑄛𑄪𑄏𑄧𑄱𑄢𑄴 𑄉𑄧𑄢𑄳𑄦 𑄙𑄳𑄅𑄧𑄌𑄳𑄠𑄬𑄴 - 𑄛𑄳𑄃𑄬𑄠𑄳𑄦𑄴𑄌𑄴</p>

<p>𑄚𑄨? 𑄉𑄌𑄴 𑄝𑄬𑄋𑄳𑄦𑄬 𑄇𑄧𑄖𑄳𑄦𑄬𑄴 - 𑄚𑄀....! 𑄇𑄳𑄅𑄧𑄢𑄴𑄇𑄳𑄅𑄧𑄢𑄨 𑄝𑄬𑄋𑄪𑄚𑄳𑄦𑄬 𑄈𑄳𑄅𑄧𑄌𑄴𑄧𑄧𑄲 𑄃𑄳𑄃 𑄈𑄳𑄅𑄧𑄌𑄴𑄧𑄱𑄚𑄳𑄦𑄨𑄢𑄳𑄦𑄬 𑄖𑄧𑄉𑄘𑄬 𑄖𑄢𑄳𑄦 𑄖𑄢𑄳𑄦 𑄇𑄳𑄃𑄧𑄱 𑄇𑄨 𑄉𑄧𑄢𑄧𑄔𑄧𑄚𑄴, 𑄇𑄪𑄙𑄪.
..! 𑄇𑄪𑄙𑄪...! 𑄇𑄪𑄙𑄪...! 𑄇𑄪𑄙𑄪...!</p>

<p>𑄞𑄧𑄝 𑄝𑄬𑄋𑄳𑄦𑄬 𑄃𑄎𑄪𑄢𑄧𑄲 𑄢𑄎𑄢𑄴 𑄇𑄚𑄴𑄘𑄧 𑄇𑄢𑄴𑄊𑄚𑄳𑄦 𑄘𑄬𑄚𑄳𑄄𑄬 𑄃𑄟𑄳𑄦𑄧𑄇𑄴 𑄦𑄳𑄆 𑄞𑄧𑄱! 𑄞𑄧𑄱! 𑄉𑄧𑄢𑄳𑄦 𑄙𑄳𑄅𑄧𑄌𑄳𑄠𑄬𑄴𑅁 𑄃𑄎𑄪𑄢𑄧𑄲 𑄢𑄎𑄠𑄴 𑄚𑄉𑄬 𑄥𑄨𑄉𑄳𑄅𑄧𑄚𑄳𑄦𑄬 𑄃𑄬𑄇𑄴 𑄣𑄉𑄢𑄴
𑄦𑄳𑄅𑄧𑄠𑄳𑄦𑄬 𑄘𑄬𑄚𑄳𑄄𑄬 𑄈𑄇𑄴 𑄝𑄬𑄋𑄳𑄦𑄬 𑄊𑄨𑄚𑄳𑄠𑄬 𑄈𑄇𑄴 𑄜𑄳𑄢𑄪𑄖𑄴! 𑄈𑄇𑄴 𑄜𑄳𑄢𑄪𑄖𑄴! 𑄉𑄧𑄢𑄳𑄦 𑄙𑄳𑄅𑄧𑄌𑄳𑄠𑄬𑄴𑅁 𑄦𑄬𑄚𑄳𑄦𑄬 𑄦𑄬𑄚𑄳𑄦𑄬 𑄢𑄳𑄆𑄬𑄖𑄴 𑄉𑄪𑄎𑄪𑄢𑄨 𑄎𑄳𑄆𑄬 𑄔𑄧𑄣𑄴 𑄛𑄳𑄃𑄧𑄢𑄴 𑄦𑄳𑄆 𑄃𑄪𑄘𑄨𑄿𑄧𑄱𑅁
𑄈𑄳𑄅𑄧𑄌𑄴𑄧𑄧𑄲 𑄃𑄳𑄃 𑄈𑄳𑄅𑄧𑄌𑄴𑄧𑄧𑄱𑄚𑄳𑄦𑄨𑄢𑄳𑄦𑄬 𑄥𑄪𑄇𑄴 𑄛𑄬𑄣𑄇𑄳𑄦𑄳𑄆𑄴 𑄇𑄪𑄢𑄧𑄲 𑄊𑄧𑄢𑄧𑄢𑄴 𑄦𑄟𑄧𑄖𑄴𑄧𑄣𑄬 𑄛𑄪𑄎𑄧𑄱 𑄛𑄪𑄎𑄧𑄱 𑄉𑄳𑄅𑄧𑄢𑄳𑄦𑄨 𑄝𑄳𑄃𑄧𑄠𑄴 𑄃𑄊𑄧𑄚𑄴𑅁 𑄛𑄳𑄃𑄧𑄢𑄴 𑄜𑄪𑄘𑄨 𑄉𑄬𑄣𑄧𑄊𑄳𑄆 𑄇𑄧𑄚𑄳𑄦𑄧 𑄝𑄧𑄱 𑄌𑄳𑄃 𑄏𑄨 𑄌𑄳𑄃𑄢𑄴 𑄇𑄧𑄙
𑄚𑄳𑄆𑄬𑅁 𑄢𑄧𑄥𑄧𑄠𑄳𑄦𑄧 𑄚𑄳𑄆𑄬, 𑄎𑄙𑄧𑄉𑄬 𑄖𑄬 𑄝𑄳𑄃𑄬𑄇𑄴 𑄃𑄧𑄣𑄧𑄢𑄴...!</p>

<p>𑄜𑄧𑄘𑄁𑄖𑄁 𑄉𑄳𑄅𑄧𑄢𑄳𑄦𑄨 𑄛𑄳𑄃𑄧𑄢𑄴 𑄜𑄪𑄘𑄨 𑄃𑄪𑄘𑄨𑄿𑄧𑄱𑅁 𑄝𑄢𑄴𑄗𑄨𑄢𑄴 𑄉𑄧𑄟𑄴, 𑄥𑄧𑄚𑄨𑄝𑄌𑄳𑄠𑄬𑄴 𑄘𑄬𑄨𑄚𑄳𑄠𑄴 𑄝𑄬𑄚𑄳𑄦𑄳𑄠𑄬𑄴 𑄟𑄙𑄚𑄴 𑄟𑄧𑄦𑄬𑄚𑄴𑄧𑄘𑄧𑄴 𑄈𑄬𑄚𑄴𑅁 𑄃𑄟𑄳𑄦𑄨 𑄟𑄧𑄚𑄴 𑄘𑄬𑄝𑄚𑄴𑄘𑄳𑄆 𑄥𑄧𑄚𑄨𑄝𑄌𑄳𑄠𑄬𑄴 𑄝𑄎𑄧𑄢𑄧𑄖𑄴
𑄝𑄬𑄢𑄘𑄬 𑄝𑄬𑄢𑄘𑄬 𑄟𑄧𑄚𑄴 𑄘𑄬𑄝𑄚𑄬 𑄃𑄬𑄇𑄴 𑄘𑄪𑄢𑄬𑄙𑄨 𑄃𑄋𑄪𑄣𑄴 𑄘𑄬𑄊𑄳𑄆𑄬 𑄘𑄨 𑄟𑄧𑄢𑄳𑄦𑄬 𑄇𑄧𑄿𑄧 - 𑄦𑄪𑄠𑄬 𑄘 𑄢𑄨𑄚𑄨 𑄌𑄳𑄃, 𑄢𑄳𑄆𑄬𑄘𑄳𑄅𑄧𑄖𑄴 𑄟𑄬𑄣 𑄊𑄧𑄢𑄧𑄖𑄴 𑄞𑄬𑄎𑄣𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄃𑄎𑄪𑄢𑄧𑄲 𑄢𑄎
𑄛𑄣𑄪𑄚𑄳𑄦𑄧𑄱𑄢𑄴 𑄃𑄧𑄝𑄧𑄌𑄴𑄗 𑄇𑄨! 𑄟𑄭𑄪 𑄢𑄨𑄚𑄨 𑄌𑄬𑄿𑄪𑄋𑄴 - 𑄦𑄳𑄆𑄧, 𑄃𑄢𑄳𑄃𑄟𑄴 𑄛𑄪𑄣𑄨𑄏𑄳𑄠𑄬 𑄙𑄧𑄢𑄨 𑄃𑄚𑄳𑄦𑄨 𑄥𑄨𑄇𑄴 𑄉𑄳𑄅𑄧𑄢𑄳𑄦𑄨 𑄦𑄣𑄨 𑄉𑄔𑄬𑄭 𑄝𑄎𑄢𑄧𑄖𑄴 𑄟𑄬𑄿𑄨 𑄗𑄳𑄅𑄧𑄠𑄳𑄦𑄧𑄚𑄴𑅁 𑄝𑄎𑄢𑄴𑄝𑄧𑄱𑄠𑄴
𑄃𑄪𑄣𑄳𑄠𑄬𑄴𑄠𑄴 𑄃𑄪𑄣𑄳𑄠𑄬𑄴𑄠𑄴 𑄌𑄔𑄧𑄚𑄴 𑄃𑄳𑄃 𑄇𑄧𑄚𑄴 𑄦𑄣𑄨𑄝𑄧𑄱 𑄇𑄨 𑄘𑄧𑄢𑄴 𑄟𑄪𑄣𑄧𑄱𑄘𑄧𑄚𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄈𑄳𑄅𑄧𑄌𑄴𑄧𑄧𑄲 𑄝𑄬𑄋𑄳𑄦𑄬 𑄇 𑄏𑄨 𑄝𑄧𑄱 𑄌𑄳𑄃 𑄎𑄬𑄠𑄳𑄦𑄬? 𑄈. 𑄟𑄧𑄚𑄴 𑄘𑄬𑄝𑄚𑄧𑄢𑄴 𑄃𑄪𑄘𑄏𑄨 𑄟𑄧𑄚𑄴𑄘𑄳𑄆 𑄘𑄬𑄇𑄳𑄦𑄳𑄠𑄬𑄴 𑄇𑄚𑄴𑄘𑄧
𑄇𑄢𑄴𑄊𑄚𑄢𑄴 𑄥𑄢𑄴 𑄟𑄪𑄿𑄧𑄱𑄚𑄴 𑄟𑄪𑄌𑄬𑄴𑄠𑄳𑄦𑄬 𑄉𑄪𑄢𑄳𑄦𑄨 𑄣𑄬𑄊𑄧𑅁 𑄉. 𑄃𑄎𑄪𑄢𑄧𑄲 𑄢𑄎𑄢𑄴 𑄥𑄁𑄉𑄧𑄛𑄁𑄉𑄧 𑄛𑄦𑄳𑄣𑄪𑄚𑄴 𑄇𑄧𑄚𑄳𑄦𑄴 𑄇𑄧𑄚𑄳𑄦𑄴? 𑄊. 𑄇𑄧𑄚𑄴 𑄟𑄳𑄦𑄎𑄧𑄖𑄴 𑄇𑄧𑄚𑄴 𑄖𑄢𑄨𑄊𑄳𑄅𑄧𑄖𑄴 𑄇𑄧𑄚𑄴 𑄝𑄢𑄬
𑄈𑄳𑄅𑄧𑄌𑄴𑄧𑄧𑄲 𑄝𑄬𑄋𑄳𑄦𑄧𑄢𑄴 𑄝𑄧𑄱 𑄗𑄨𑄇𑄴 𑄦𑄳𑄅𑄧𑄠𑄬? 𑄋. 𑄟𑄬𑄣 𑄊𑄧𑄢𑄧𑄖𑄴 𑄟𑄪𑄢𑄴 𑄉𑄧𑄢𑄴𑄝 𑄇𑄧𑄚𑄳𑄦𑄴? 𑄌. 𑄃𑄎𑄪𑄢𑄧𑄲 𑄢𑄎𑄭 𑄚𑄉𑄬 𑄥𑄨𑄉𑄳𑄅𑄧𑄚𑄳𑄦𑄬 𑄃𑄬𑄇𑄴 𑄣𑄉𑄢𑄴 𑄦𑄳𑄅𑄧𑄠𑄬 𑄘𑄬𑄚𑄳𑄄𑄬 𑄇𑄧𑄚𑄳𑄦𑄴 𑄇𑄨
𑄇𑄳𑄅𑄳𑄃𑄧𑄠𑄳𑄦𑄬? 𑄍. 𑄈𑄳𑄅𑄧𑄌𑄴𑄧𑄧𑄲 𑄃𑄳𑄃 𑄈𑄳𑄅𑄧𑄌𑄴𑄧𑄧𑄲𑄚𑄨𑄢𑄳𑄦𑄬 𑄇𑄪𑄙𑄪 𑄥𑄪𑄇𑄴 𑄛𑄬𑄣𑄇𑄴𑄈𑄳𑄆?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄈𑄳𑄅𑄧𑄌𑄴𑄧𑄧𑄲 𑄝𑄬𑄋𑄳𑄦𑄬 -------- 𑄏𑄨 𑄝𑄧𑄱 𑄌𑄳𑄃 𑄎𑄬𑄠𑄳𑄦𑄬𑅁 𑄈. --------- 𑄥𑄨𑄏𑄨 𑄎𑄧𑄚𑄧𑄟𑄴 𑄙𑄨𑄚𑄴
𑄥𑄪𑄇𑄴𑄧𑄱𑄢𑄴 𑄝𑄢𑄴𑅁 𑄉. 𑄞𑄖𑄴 𑄝𑄬𑄋𑄳𑄦𑄬 𑄦𑄧𑄢𑄚𑄴 𑄦𑄳𑄆𑄚𑄳𑄆𑄬 --------𑄉𑄧𑄢𑄳𑄦𑄬𑄢𑄴𑅁 𑄊. 𑄛𑄣𑄴𑄉𑄨 𑄝𑄧𑄱𑄞𑄢𑄴 --------𑄘𑄘𑄧𑄚𑄴 𑄈𑄬𑄠𑄧𑄚𑄴𑅁 𑄋. 𑄝𑄬𑄚𑄳𑄦𑄳𑄠𑄬𑄴 𑄟𑄙𑄚𑄴
------- 𑄈𑄬𑄚𑄧𑄖𑄴 𑄟𑄧𑄚𑄴 𑄘𑄬𑄝𑄚𑄴𑄘𑄳𑄆 𑄝𑄎𑄧𑄢𑄧𑄖𑄴 𑄎𑄬𑄠𑄳𑄦𑄬𑄠𑄴𑅁</p>

<p>𑄹. 𑄟𑄘𑄧𑄟𑄳𑄦𑄬𑄖𑄴: 𑄃𑄪𑄌𑄧𑄴𑄲𑄠𑄴 = 𑄈𑄪𑄎𑄨𑄠𑄳𑄦𑄬, 𑄃𑄧𑄝𑄧𑄢𑄪𑄇𑄴 𑄇𑄚𑄴𑄘𑄧 = 𑄃𑄟𑄳𑄦𑄧𑄇𑄴 𑄦𑄧𑄝𑄢𑄴 𑄇𑄚𑄴𑄘𑄧𑅁</p>

<h2>𑄝𑄨𑄎𑄧𑄱𑄉𑄧𑄢𑄴 𑄛𑄘𑄖𑄳𑄦𑄴𑄪𑄚𑄴</h2>

<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄓𑄁𑄉𑄫 𑄝𑄨𑄢𑄬𑄌𑄴 𑄟𑄳𑄃𑄧𑄚𑄴 𑄘𑄬𑄝𑄚𑄧𑄢𑄴 𑄌𑄋𑄴𑄟𑄳𑄦 𑄝𑄨𑄎𑄧𑄱𑄇𑄴 𑄃𑄳𑄃 𑄃𑄧𑄚𑄳𑄠𑄴𑄚𑄳𑄠𑄴𑄧 𑄛𑄪𑄙𑄨 𑄛𑄧𑄖𑄴𑄧𑄢𑄴 𑄟𑄳𑄅𑄧𑄎𑄨𑄟𑄴 𑄷𑄹𑄹𑄹 𑄥𑄧𑄚𑄧𑄖𑄴 𑄌𑄋𑄴𑄟𑄳𑄦 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄇𑄴 𑄟𑄧𑄊𑄧 𑄢𑄎 𑄟𑄬𑄁𑄉𑄘𑄨𑄢𑄴
𑄦𑄘𑄧𑄖𑄴 𑄎𑄪𑄖𑄴𑄙𑄧𑄱𑄖𑄴 𑄦𑄳𑄅𑄧𑄘𑄨𑄚𑄳𑄆𑄬 𑄘𑄧𑄌𑄴 𑄦𑄎𑄢𑄴 𑄌𑄋𑄴𑄟𑄳𑄦 𑄥𑄳𑄅𑄧𑄐𑄳𑄠𑄴𑄧 𑄝𑄧𑄚𑄴 𑄉𑄧𑄢𑄳𑄦 𑄈𑄬𑄠𑄳𑄦𑄧𑄚𑄴𑅁 𑄢𑄎 𑄟𑄬𑄁𑄉𑄘𑄨 𑄥𑄳𑄆𑄬 𑄌𑄋𑄴𑄟𑄳𑄦 𑄥𑄳𑄅𑄧𑄐𑄳𑄠𑄴𑄧𑄊𑄪𑄚𑄧𑄢𑄳𑄦𑄬 𑄥𑄳𑄅𑄧𑄐𑄳𑄠𑄴𑄧 𑄛𑄬𑄏 𑄃𑄨𑄢𑄳𑄠𑄬 𑄝𑄏𑄳𑄆𑄬
𑄘𑄨 𑄘𑄳𑄆𑄚𑄇𑄴 𑄚𑄋𑄴𑄘𑄨 𑄥𑄨𑄙𑄪 𑄗𑄬𑄝𑄢𑄴 𑄎𑄉 𑄘𑄳𑄠𑄬𑅁 𑄟𑄧𑄊𑄧 𑄇𑄧𑄙𑄠𑄴 𑄘𑄳𑄆𑄚𑄴 𑄇𑄧𑄦𑄳𑄣𑄬 𑄔𑄣𑄴𑄈𑄢 𑄃𑄳𑄃 𑄚𑄇𑄴 𑄇𑄧𑄦𑄳𑄣𑄬 𑄙𑄳𑄅𑄧𑄢𑄨𑄠𑄳𑄦𑄬𑅁 𑄃𑄧𑄖𑄳𑄦𑄴𑄖𑄴 𑄔𑄣𑄴𑄈𑄢 𑄙𑄳𑄅𑄧𑄢𑄨𑄠𑄳𑄦𑄬𑅁 𑄃𑄪𑄎𑄪
𑄇𑄧𑄙𑄠𑄴 𑄘𑄳𑄆𑄚𑄇𑄴 𑄇𑄧𑄦𑄳𑄣𑄬 𑄎𑄪𑄖𑄴𑄙𑄧𑄱 𑄉𑄳𑄅𑄧𑄢𑄨𑄠𑄳𑄦𑄬𑅁</p>

<p>𑄎𑄪𑄚𑄨𑄠𑄳𑄦𑄧 𑄢𑄎 𑄟𑄬𑄁𑄉𑄘𑄨 𑄌𑄋𑄴𑄟𑄳𑄦 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄢𑄳𑄦𑄬 𑄦𑄳𑄅𑄧𑄘𑄳𑄆𑄬 𑄘𑄳𑄠𑄬 -- 𑄖𑄬 𑄎𑄳𑄃𑄬 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄢𑄳𑄦𑄬 '𑄇𑄳𑄠𑄟𑄪𑄥' 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄇𑄇𑄳𑄦𑄳𑄠𑄬𑄴
𑄎𑄘𑄧 𑄟𑄚𑄫𑄌𑄳𑄦𑄴𑄪𑄚𑄧𑄱𑄢𑄴 𑄃𑄪𑄉𑄪𑄢𑄳𑄠𑄬 𑄢𑄌𑄴𑄚𑄚𑄪𑄉𑄨𑄢𑄨 𑄉𑄳𑄅𑄧𑄏𑄳𑄆𑄬 𑄘𑄨 𑄖 𑄦𑄚𑄴𑄎𑄟𑄬 𑄢𑄊𑄬𑄠𑄳𑄦𑄬𑅁 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄱𑄢𑄴 𑄓𑄋𑄳𑄦𑄧𑄢𑄴 𑄛𑄧𑄱 𑄥𑄪𑄢𑄴𑄎𑄳𑄠𑄧 𑄎𑄨𑄘𑄧𑄢𑄳𑄦𑄬 '𑄇𑄳𑄠𑄧𑄘𑄬𑄏' 𑄃𑄳𑄃
𑄟𑄌𑄳𑄦𑄳𑄠𑄬𑄴𑄋𑄴 𑄛𑄧𑄱 𑄌𑄧𑄚𑄴𑄘𑄧𑄴 𑄎𑄨𑄘𑄧𑄱𑄢𑄳𑄦𑄬 '𑄟𑄨𑄐' 𑄚𑄋𑄴 𑄞𑄨𑄣𑄨 𑄎𑄪𑄘𑄧𑄱 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄥𑄏𑄧𑄚𑄴𑄇𑄧𑄖𑄴𑄖 𑄉𑄳𑄅𑄧𑄢𑄳𑄦𑄨 𑄛𑄙𑄬𑄠𑄳𑄦𑄬𑅁 𑄝𑄬𑄉𑄧 𑄌𑄨𑄉𑄳𑄅𑄧𑄚𑄴 𑄛𑄧𑄱 𑄥𑄧𑄖𑄳𑄢𑄴𑄪 𑄎𑄨𑄘𑄧𑄱𑄢𑄳𑄦𑄬 '𑄇𑄁𑄧𑄎' 𑄚𑄋𑄴
𑄞𑄨𑄣𑄨 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄛𑄚𑄩 𑄈𑄎𑄚 𑄖𑄪𑄣𑄨𑄞𑄳𑄠𑄬𑄢𑄴 '𑄖𑄳𑄅𑄧𑄏𑄨𑄣𑄴𑄙𑄢𑄴' 𑄦𑄨𑄎𑄬𑄝𑄬 𑄛𑄙𑄬𑄠𑄬𑅁</p>

<p>𑄎𑄬𑄢𑄬𑄙𑄨 𑄢𑄎 𑄟𑄬𑄁𑄉𑄘𑄨 𑄎𑄬𑄇𑄳𑄦𑄬𑄴𑄚𑄴 '𑄣𑄨𑄟𑄴𑄝𑄳𑄢𑄪' 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄛𑄧𑄢𑄴𑄞𑄎𑄧𑄖𑄴 𑄎𑄬𑄠𑄳𑄦𑄬, 𑄥𑄬𑄇𑄳𑄦𑄬𑄴𑄚𑄴 𑄢𑄎𑄢𑄴 𑄛𑄧𑄱𑄉𑄪𑄚𑄳𑄦𑄳𑄠𑄬 𑄖𑄨𑄚𑄴 𑄞𑄬𑄠𑄬 𑄟𑄪𑄢𑄳𑄠𑄬 𑄟𑄪𑄢𑄳𑄠𑄬 𑄥𑄧𑄣𑄳𑄦𑄴
𑄉𑄳𑄅𑄧𑄢𑄳𑄦𑄨 𑄃𑄪𑄝𑄧𑄱𑄢𑄴 𑄝𑄢𑄴𑄟𑄳𑄦𑄖𑄴 𑄙𑄬𑄭 𑄎𑄬𑄠𑄳𑄦𑄧𑄱𑄚𑄴𑅁 𑄥𑄨𑄙𑄪 𑄎𑄬𑄚𑄳𑄆𑄬 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄱𑄢𑄴 𑄟𑄌𑄳𑄦𑄳𑄠𑄬𑄴𑄋𑄴 𑄛𑄧𑄱 𑄌𑄧𑄚𑄴𑄘𑄧𑄴 𑄎𑄨𑄖𑄴 𑄢𑄬𑄭𑄌𑄴𑄎𑄳𑄠𑄧𑄢𑄴 𑄚𑄚𑄪𑄉𑄨𑄢𑄨 𑄛𑄳𑄄𑄬 𑄟𑄧𑄊𑄧𑄣𑄧𑄊𑄬 𑄟𑄨𑄏𑄨 𑄎𑄬𑄠𑄬𑄊𑄳𑄆𑅁
𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄱𑄢𑄴 𑄟𑄧𑄢𑄚𑄢𑄴 𑄇𑄧𑄠𑄬𑄇𑄴𑄙𑄨𑄚𑄴 𑄝𑄘𑄬 𑄖𑄢𑄴 𑄌𑄨𑄉𑄳𑄅𑄧𑄚𑄴 𑄛𑄧𑄱 𑄥𑄧𑄖𑄳𑄢𑄴𑄪 𑄎𑄨𑄘𑄳𑄠𑄬𑄠𑄳𑄦𑄧 𑄟𑄳𑄅𑄧𑄢𑄨 𑄎𑄬𑄭 𑄖𑄢𑄴 𑄝𑄧𑄁𑄥𑄧 𑄣𑄪𑄉𑄨 𑄦𑄳𑄆 𑄟𑄧𑄊𑄧 𑄥𑄧𑄟𑄢𑄬 𑄟𑄨𑄏𑄨 𑄎𑄬𑄠𑄳𑄦𑄧𑄚𑄴𑄙𑄳𑄆𑅁 𑄝𑄚
𑄥𑄪𑄢𑄴𑄎𑄳𑄠𑄧 𑄎𑄨𑄘𑄧𑄱𑄢𑄴 𑄟𑄧𑄢𑄚 𑄎𑄬𑄢𑄬 𑄖𑄢𑄴 𑄢𑄎 𑄟𑄳𑄆𑄐𑄳𑄠𑄬𑄴𑄋𑄳𑄦𑄬 𑄌𑄋𑄴𑄟𑄳𑄦 𑄎𑄘𑄧𑄢𑄴 𑄃𑄧𑄌𑄴 𑄈𑄌𑄳𑄦𑄳𑄠𑄬𑄴𑄇𑄴 𑄢𑄊𑄳𑄆𑄬 '𑄟𑄧𑄁𑄎𑄟𑄫' 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄑𑄨𑄉𑄨 𑄢𑄧𑄦𑄳𑄣𑄧𑅁 𑄟𑄖𑄴𑄧𑄢𑄴
𑄢𑄎 𑄟𑄬𑄁𑄉𑄘𑄨𑄢𑄴 𑄎𑄬𑄢𑄬 𑄖𑄢𑄴 𑄃𑄧𑄌𑄴 𑄝𑄧𑄁𑄥𑄧𑄢𑄴 𑄢𑄎𑄠𑄴 𑄟𑄳𑄆𑄐𑄳𑄠𑄬𑄴𑄋𑄴 𑄢𑄎𑄢𑄴 𑄝𑄨𑄢𑄪𑄖𑄴𑄙𑄳𑄠𑄬 𑄎𑄪𑄖𑄴𑄙𑄧𑄱 𑄥𑄧𑄝𑄧 𑄢𑄧𑄚𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄥𑄧𑄱𑄖𑄴 𑄎𑄘𑄧𑄢𑄴 𑄘𑄪𑄊𑄧𑄱 𑄥𑄔𑄢𑄴 𑄣𑄨𑄉𑄧𑄚𑄳𑄦𑄬 𑄢𑄎
𑄟𑄳𑄆𑄐𑄳𑄠𑄬𑄴𑄋𑄳𑄦𑄬𑄴 𑄥𑄁𑄊𑄘𑄨𑄇𑄴 𑄉𑄳𑄅𑄧𑄢𑄳𑄦𑄨 𑄎𑄪𑄖𑄴𑄙𑄧𑄱𑄖𑄴 𑄦𑄳𑄅𑄧𑄘𑄨 𑄣𑄪𑄘𑄨 𑄎𑄬𑄠𑄬𑄊𑄳𑄆𑅁 𑄥𑄨𑄖𑄳𑄦𑄴𑄪𑄚𑄴 𑄢𑄎 𑄟𑄳𑄆𑄐𑄳𑄠𑄬𑄴𑄋𑄳𑄦𑄬𑄴 𑄛𑄳𑄅𑄧𑄣𑄳𑄆𑄬𑄴 𑄃𑄬𑄚𑄳𑄦𑄳𑄆𑄬 𑄃𑄢𑄇𑄚𑄧𑄢𑄴 𑄇𑄪𑄢𑄳𑄠𑄬 '𑄌𑄇𑄳𑄆𑄴𑄘𑄃𑄳𑄅𑄧' 𑄚𑄋𑄴 𑄞𑄨𑄣𑄨
𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄚𑄧𑄱 𑄉𑄳𑄅𑄧𑄢𑄳𑄦𑄨 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁 𑄟𑄖𑄴𑄧𑄢𑄴 𑄥𑄳𑄠𑄧𑄖𑄴 𑄖𑄬 𑄝𑄚 𑄝𑄚 𑄚𑄋𑄬 𑄢𑄎 𑄉𑄳𑄅𑄧𑄢𑄳𑄦𑄨 𑄢𑄳𑄅𑄧𑄠𑄳𑄦𑄬 𑄥𑄨𑄙𑄪 𑄃𑄬𑄚𑄳𑄦𑄳𑄠𑄬𑄠𑄳𑄦𑄧 𑄃𑄢𑄇𑄚𑄴 𑄢𑄎𑄢𑄴 𑄥𑄳𑄅𑄧𑄚𑄳𑄠𑄴𑄧
𑄖𑄳𑄅𑄧𑄌𑄳𑄦𑄳𑄠𑄬𑄴𑄖𑄳𑄦𑄴𑄪𑄚𑄴 𑄝𑄎𑄨 𑄚𑄧 𑄛𑄣𑄳𑄠𑄬𑄴𑄇𑄴𑅁 𑄎𑄬𑄢𑄬𑄙𑄨 𑄢𑄎 𑄟𑄳𑄆𑄐𑄳𑄠𑄬𑄴𑄋𑄳𑄦𑄬𑄴 𑄌𑄟𑄨𑄚𑄩 𑄞𑄬𑄌𑄴 𑄙𑄳𑄅𑄧𑄢𑄨 𑄢𑄳𑄆𑄛𑄬𑄠𑄳𑄦𑄬𑅁 𑄥𑄬𑄚𑄳𑄦𑄬 𑄖𑄢𑄳𑄦𑄬 𑄢𑄎 𑄟𑄳𑄆𑄐𑄳𑄠𑄬𑄴𑄋𑄳𑄦𑄬𑄴 𑄞𑄨𑄣𑄨 𑄟𑄚𑄫𑄌𑄴 𑄎𑄧𑄚𑄬 𑄇𑄧𑄙𑄇𑄴
𑅁 𑄖𑄢𑄴 𑄝𑄳𑄃𑄬𑄇𑄴 𑄛𑄴𑄧𑄎𑄠𑄴 𑄖 𑄃𑄪𑄉𑄪𑄢𑄳𑄠𑄬 𑄝𑄨𑄌𑄳𑄦𑄳𑄠𑄬𑄴𑄌𑄴 𑄦𑄢𑄳𑄆𑄬 𑄇𑄧𑄝𑄨𑄖𑄴 𑄎𑄳𑄅𑄧𑄢𑄳𑄆𑄬 𑄟𑄳𑄆𑄧𑄲 𑄟𑄳𑄆𑄧𑄲 𑄇𑄧𑄙𑄇𑄴 -----</p>

<p>𑄃𑄬𑄦𑄳𑄣𑄬 𑄟𑄳𑄆𑄐𑄳𑄠𑄬𑄴𑄋𑄴 𑄣𑄣𑄧𑄌𑄴 𑄚𑄳𑄆𑄬, 𑄚𑄧 𑄃𑄬𑄦𑄳𑄣𑄬 𑄟𑄳𑄆𑄐𑄳𑄠𑄬𑄴𑄋𑄴 𑄇𑄬𑄣𑄳𑄃𑄧𑄌𑄴 𑄚𑄳𑄆𑄬𑅁 𑄌𑄧𑄣𑄧 𑄝𑄛𑄴 𑄞𑄬𑄭 𑄌𑄧𑄣𑄧 𑄎𑄬𑄭, 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴 𑄜𑄨𑄢𑄨 𑄎𑄬𑄭𑅁𑅁 𑄊𑄧𑄢𑄧𑄖𑄴 𑄗𑄬𑄣𑄬 𑄟𑄧𑄊𑄬
𑄛𑄳𑄃𑄠𑄴, 𑄏𑄢𑄧𑄖𑄴 𑄉𑄬𑄦𑄳𑄣𑄬 𑄝𑄊𑄬 𑄈𑄭𑅁 𑄟𑄧𑄊𑄬 𑄚𑄧 𑄛𑄬𑄦𑄳𑄣𑄬 𑄝𑄊𑄬 𑄛𑄳𑄃𑄠𑄴, 𑄝𑄊𑄬 𑄚𑄧 𑄛𑄬𑄦𑄳𑄣𑄬 𑄟𑄧𑄊𑄬 𑄛𑄳𑄃𑄠𑄴𑅁𑅁 𑄟𑄧𑄊𑄧 𑄥𑄳𑄅𑄧𑄚𑄳𑄠𑄴𑄧𑄢𑄴 𑄥𑄳𑄅𑄧𑄖𑄳𑄠𑄴𑄧 𑄚𑄳𑄆𑄬, 𑄃𑄨𑄙𑄪 𑄗𑄬𑄣𑄬 𑄃𑄪𑄝𑄧𑄱𑄠𑄴 𑄚𑄳𑄆𑄬
𑅁 𑄌𑄧𑄣𑄧 𑄝𑄛𑄴 𑄞𑄬𑄭 𑄌𑄧𑄣𑄧 𑄎𑄬𑄭, 𑄌𑄧𑄟𑄴𑄛𑄧𑄇𑄴 𑄚𑄧𑄉𑄧𑄢𑄴 𑄜𑄨𑄢𑄨 𑄎𑄬𑄭𑅁𑅁</p>

<p>𑄎𑄬𑄢𑄬𑄙𑄨 𑄥𑄨𑄙𑄪 𑄟𑄧𑄊𑄧 𑄥𑄳𑄅𑄧𑄚𑄳𑄠𑄴𑄧𑄢𑄴 𑄖𑄳𑄅𑄧𑄌𑄳𑄦𑄳𑄠𑄬𑄴 𑄗𑄳𑄅𑄧𑄢𑄳𑄦𑄨 𑄚𑄧 𑄝𑄢𑄨 𑄝𑄋𑄴𑄣 𑄚𑄧𑄝𑄝𑄧𑄢𑄴 𑄌𑄘𑄨𑄉𑄋𑄧𑄢𑄴 𑄃𑄬𑄇𑄴 𑄥𑄪𑄝𑄧𑄱𑄘𑄢𑄧𑄖𑄳𑄦𑄴𑄪𑄚𑄴 𑄝𑄢𑄳𑄦𑄧𑄊𑄚𑄴 𑄃𑄘𑄟𑄴 𑄌𑄉𑄣𑄖𑄴 𑄗𑄬𑄝𑄢𑄴 𑄎𑄉 𑄛𑄳𑄄𑄬
𑄌𑄘𑄨𑄉𑄋𑄧𑄖𑄴 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄅𑄧𑄢𑄨𑄦𑄳𑄣𑄇𑄴𑅁 𑄥𑄪𑄚𑄧𑄱𑄛𑄧𑄢𑄴 𑄃𑄊𑄬 𑄃𑄢𑄇𑄚𑄧𑄖𑄳𑄦𑄴𑄪𑄚𑄴 𑄛𑄧𑄢𑄧𑄋𑄴 𑄃𑄬𑄖𑄳𑄦𑄬𑄴 𑄛𑄧𑄖𑄳𑄦𑄴𑄧𑄟𑄴 𑄘𑄧𑄣𑄳𑄦𑄴𑄧𑄱 𑄃𑄙𑄛𑄧𑄙𑄧𑄖𑄴 𑄏𑄢𑄴𑄝𑄧𑄱 𑄇𑄧𑄣𑄉𑄏𑄧𑄢𑄴 𑄟𑄙 𑄇𑄝𑄨 𑄇𑄝𑄨 𑄖𑄢𑄳𑄦𑄢𑄴
𑄛𑄧𑄙𑄧 𑄟𑄎𑄢 𑄍𑄉 𑄘𑄨 𑄘𑄨 𑄃𑄬𑄭𑄌𑄳𑄦𑄳𑄠𑄴𑄧𑄚𑄴𑅁 𑄟𑄖𑄴𑄧𑄢𑄴 𑄘𑄨𑄇𑄳𑄦𑄴𑄪𑄚𑄴 𑄃𑄪𑄖𑄳𑄠𑄳𑄦𑄬𑄴 𑄘𑄬𑄚𑄳𑄦𑄬𑄭 𑄎𑄬𑄢𑄧𑄢𑄴 𑄘𑄧𑄣𑄳𑄦𑄴𑄧𑄱 𑄃𑄉𑄧 𑄘𑄧𑄣𑄳𑄦𑄴𑄧𑄱𑄢𑄳𑄦𑄬 𑄣𑄊𑄧𑄖𑄴 𑄚𑄧 𑄛𑄬𑄞𑄇𑄴 𑄞𑄨𑄣𑄨 𑄖𑄢𑄳𑄦 𑄃𑄙 𑄛𑄧𑄙𑄧𑄖𑄴 𑄢𑄳𑄃𑄧𑄠𑄴
𑄎𑄬𑄚𑄳𑄆𑄬 𑄥𑄨𑄙𑄪 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄅𑄳𑄃𑄧𑄌𑄳𑄦𑄳𑄠𑄴𑄧𑄚𑄴𑅁 𑄛𑄧𑄖𑄳𑄦𑄴𑄧𑄟𑄴 𑄘𑄧𑄣𑄳𑄦𑄳𑄆𑄴𑄧𑄱 𑄖𑄢𑄳𑄦 𑄦𑄨𑄢𑄫𑄇𑄴 𑄌𑄬𑄋𑄬𑄠𑄴, 𑄇𑄎𑄧𑄣𑄧𑄋𑄴, 𑄟𑄬𑄠𑄧𑄚𑄨, 𑄢𑄋𑄟𑄖𑄳𑄠𑄬𑄴, 𑄒𑄬𑄉, 𑄖𑄳𑄆𑄎𑄳𑄠𑄧𑄋𑄴, 𑄥𑄧𑄁𑄊𑄧,
𑄟𑄘𑄟𑄴𑄇𑄪𑄢𑄳𑄦𑄨, 𑄖𑄨𑄝𑄨𑄢𑄳𑄠𑄬 𑄢𑄬𑄌𑄴𑄎𑄳𑄠𑄧, 𑄟𑄨𑄏𑄳𑄅𑄧𑄢𑄟𑄴, 𑄃𑄧𑄢𑄪𑄚𑄌𑄧𑄣𑄴 𑄃𑄳𑄆𑄬 𑄝𑄟𑄚𑄨𑄖𑄴 𑄛𑄳𑄅𑄧𑄌𑄳𑄠𑄧𑄴𑄚𑄴𑄙𑄳𑄆𑅁</p>

<p>𑄃𑄢𑄇𑄚𑄧𑄖𑄳𑄦𑄴𑄪𑄚𑄴 𑄛𑄧𑄢𑄧𑄋𑄴 𑄃𑄬𑄖𑄳𑄦𑄬𑄴 𑄌𑄋𑄴𑄟𑄳𑄦𑄊𑄪𑄚𑄬 𑄛𑄧𑄖𑄳𑄦𑄴𑄧𑄟𑄴 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄃𑄧𑄌𑄳𑄦𑄳𑄠𑄴𑄧𑄚𑄴𑄙𑄨 𑄖𑄳𑄆𑄚𑄴𑄍𑄪𑄢𑄨 𑄝𑄳𑄃 𑄖𑄳𑄆𑄚𑄴𑄉𑄋𑄴 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄚𑄴 𑄝𑄧𑄢𑄴 𑄍𑄧𑄢 𑄛𑄢𑄧𑄖𑄴𑅁 𑄥𑄨𑄙𑄪
𑄎𑄢𑄳𑄦 𑄢𑄳𑄆 𑄎𑄬𑄠𑄧𑄱𑄚𑄴 𑄖𑄢𑄳𑄦 𑄖𑄳𑄆𑄚𑄴𑄉𑄋𑄳𑄠𑄬𑄴 𑄌𑄋𑄴𑄟𑄳𑄦 𑄚𑄋𑄴 𑄈𑄳𑄅𑄧𑄣𑄬𑄠𑄧𑄚𑄴𑅁 𑄎𑄬𑄢𑄬 𑄑𑄧𑄁𑄑𑄳𑄅𑄧𑄋𑄳𑄠𑄬𑄴 𑄌𑄋𑄴𑄟𑄳𑄦 𑄉𑄳𑄅𑄧𑄢𑄳𑄦𑄨 𑄌𑄨𑄚𑄴 𑄛𑄳𑄃𑄧𑄢𑄴𑄌𑄧𑄚𑄴 𑄦𑄳𑄅𑄧𑄠𑄧𑄚𑄴𑅁 𑄦𑄨𑄢𑄫𑄇𑄴 𑄑𑄧𑄁𑄌𑄳𑄅𑄧𑄋𑄳𑄠𑄬𑄴
𑄌𑄋𑄴𑄟𑄳𑄦 𑄝𑄳𑄃 𑄝𑄚 𑄑𑄧𑄁𑄌𑄳𑄅𑄧𑄋𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄛𑄨𑄖𑄨𑄴𑄟𑄳𑄦𑄨𑄢𑄴 𑄚𑄚 𑄎𑄉𑄖𑄴 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄅𑄧𑄢𑄳𑄦𑄨 𑄃𑄊𑄧𑄚𑄴𑅁</p>

<p>𑄎𑄢𑄳𑄦 𑄝𑄢𑄴𑄟𑄳𑄦𑄖𑄴 𑄢𑄧𑄱𑄋𑄴𑄇𑄪𑄣𑄳𑄠𑄬 𑄢𑄳𑄅𑄧𑄠𑄳𑄦𑄧𑄚𑄴 𑄖𑄢𑄳𑄦 𑄢𑄧𑄱𑄋𑄴𑄇𑄪𑄣𑄳𑄠𑄬𑄴 𑄌𑄋𑄴𑄟𑄳𑄦𑄖𑄳𑄦𑄴𑄪𑄚𑄴 𑄢𑄧𑄱𑄋𑄳𑄠𑄬𑄴 𑄌𑄋𑄴𑄟𑄳𑄦 𑄝𑄳𑄃 𑄘𑄳𑄆𑄚𑄇𑄳𑄠𑄬𑄴 𑄌𑄋𑄴𑄟𑄳𑄦 𑄞𑄨𑄣𑄨 𑄚𑄋𑄴 𑄛𑄳𑄃𑄬𑄠𑄳𑄦𑄧𑄚𑄴𑅁 𑄎𑄢𑄳𑄦
𑄌𑄘𑄨𑄉𑄋𑄧𑄢𑄴 𑄘𑄳𑄅𑄧𑄊𑄨𑄚𑄴𑄙𑄢𑄨𑄖𑄴 𑄃𑄬𑄌𑄳𑄦𑄳𑄠𑄴𑄧𑄚𑄴 𑄖𑄢𑄢𑄳𑄦𑄬 𑄥𑄬𑄇𑄳𑄦𑄬𑄴𑄚𑄳𑄦𑄧𑄢𑄴 𑄌𑄘𑄨𑄉𑄋𑄳𑄠𑄬𑄴 𑄝𑄳𑄃 𑄥𑄀𑄖𑄴𑄉𑄬𑄠𑄬 𑄟𑄚𑄫𑄌𑄳𑄦𑄴𑄪𑄚𑄳𑄠𑄬 𑄃𑄚𑄳𑄅𑄧𑄇𑄳𑄠𑄬𑄴 𑄌𑄋𑄴𑄟𑄳𑄦 𑄉𑄳𑄅𑄧𑄢𑄳𑄦𑄨 𑄇𑄳𑄦𑄳𑄃𑄧𑄠𑄳𑄦𑄧𑄚𑄴𑅁 𑄝𑄟𑄨𑄇𑄧𑄙 𑄝𑄳𑄃
𑄛𑄪𑄢𑄧𑄱𑄚𑄨 𑄝𑄋𑄴𑄣 𑄇𑄧𑄙𑄠 '𑄃𑄚𑄧𑄇𑄴' 𑄇𑄧𑄦𑄳𑄣𑄬 𑄎𑄧𑄠𑄴𑄎𑄧𑄉𑄢𑄴 𑄉𑄳𑄅𑄧𑄢𑄨𑄠𑄳𑄦𑄬𑅁 𑄟𑄧𑄚𑄬 𑄉𑄧𑄢𑄳𑄦 𑄎𑄠𑄴 𑄌𑄋𑄴𑄟𑄳𑄦𑄊𑄪𑄚𑄴 𑄎𑄧𑄇𑄳𑄦𑄬𑄴 𑄃𑄢𑄈𑄚𑄧𑄢𑄴 𑄟𑄧𑄊𑄧 𑄖𑄳𑄅𑄧𑄌𑄳𑄦𑄳𑄠𑄬𑄴𑄖𑄳𑄦𑄴𑄪𑄚𑄴 𑄍𑄧𑄢𑄚𑄴 𑄛𑄳𑄄𑄬
𑄌𑄘𑄨𑄉𑄋𑄧𑄖𑄴 𑄚𑄧𑄱 𑄚𑄧𑄱 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑄙𑄨 𑄥𑄧𑄇𑄳𑄦𑄬𑄴 𑄖𑄢𑄳𑄦 𑄟𑄧𑄚𑄧𑄢𑄴 𑄥𑄪𑄊𑄳𑄠𑄬 𑄎𑄧𑄠𑄴-𑄎𑄧𑄉𑄢𑄴𑄉𑄳𑄅𑄧𑄢𑄳𑄦𑄨 𑄉𑄳𑄅𑄧𑄢𑄳𑄦𑄨 𑄃𑄪𑄌𑄳𑄦𑄴𑄧𑄱𑄛𑄴 𑄉𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑅁 𑄥𑄬𑄚𑄳𑄦𑄬 𑄥𑄀𑄖𑄴𑄉𑄬𑄠𑄬 𑄟𑄚𑄫𑄌𑄳𑄦𑄴𑄪𑄚𑄳𑄠𑄬
𑄥𑄬 𑄌𑄉𑄣𑄢𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄳𑄦𑄬 '𑄃𑄚𑄳𑄅𑄧𑄇𑄳𑄠𑄬𑄴' 𑄌𑄋𑄴𑄟𑄳𑄦 𑄉𑄳𑄅𑄧𑄢𑄳𑄦𑄨 𑄇𑄳𑄅𑄧𑄠𑄳𑄦𑄧𑄚𑄴𑅁 𑄃𑄬 𑄝𑄢𑄳𑄦𑄠𑄳𑄦𑄧 𑄛𑄪𑄢𑄳𑄅𑄧𑄚𑄨 𑄝𑄋𑄴𑄣 𑄇𑄧𑄙𑄠𑄴 '𑄃𑄚𑄴𑄇 𑄝𑄳𑄃 𑄃𑄚𑄴𑄇𑄳𑄅𑄧' 𑄇𑄧𑄦𑄳𑄣𑄬 𑄈𑄧𑄝𑄧𑄢𑄴 𑄚𑄧
𑄛𑄬𑄠𑄳𑄦𑄬, 𑄚𑄧𑄱, 𑄃𑄧𑄌𑄨𑄚𑄴𑅁 𑄦𑄧𑄣𑄬 𑄥𑄀𑄖𑄴𑄉𑄬𑄠𑄬 𑄟𑄚𑄫𑄌𑄳𑄦𑄴𑄪𑄚𑄳𑄠𑄬 𑄥𑄬 𑄌𑄉𑄣𑄢𑄴 𑄌𑄋𑄴𑄟𑄳𑄦𑄊𑄪𑄚𑄧𑄢𑄳𑄦𑄬 𑄥𑄬 𑄃𑄉𑄬𑄙𑄨 𑄚𑄧 𑄘𑄬𑄊𑄧𑄚𑄴 𑄝𑄳𑄃 𑄚𑄧 𑄌𑄨𑄚𑄳𑄦𑄧𑄱𑄚𑄴 𑄇𑄨𑄚𑄳𑄄𑄬 𑄚𑄧𑄌𑄨𑄚𑄳𑄦𑄳𑄠𑄬𑄴 𑄌𑄋𑄴𑄟𑄳𑄦 𑄝𑄳𑄃 𑄚𑄧𑄱
𑄌𑄋𑄴𑄟𑄳𑄦 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦 𑄇𑄧𑄙𑄠𑄴 𑄃𑄚𑄴𑄇 𑄝𑄳𑄃 𑄃𑄚𑄴𑄇𑄳𑄅𑄧 𑄌𑄋𑄴𑄟𑄳𑄦𑄖𑄳𑄦𑄴𑄪𑄚𑄴 '𑄃𑄚𑄳𑄅𑄧𑄇𑄳𑄠𑄬𑄴' 𑄌𑄋𑄴𑄟𑄳𑄦 𑄟𑄖𑄳𑄦𑄴𑄧𑄱 𑄛𑄧𑄘𑄠𑄴 𑄦𑄳𑄅𑄧𑄠𑄳𑄦𑄬 𑄞𑄨𑄣𑄨 𑄟𑄧𑄚𑄬 𑄉𑄧𑄢𑄳𑄦 𑄎𑄠𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄷𑄹𑄹𑄹 𑄥𑄧𑄚𑄧𑄖𑄴 𑄌𑄋𑄴𑄟𑄳𑄦 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄇𑄴 𑄇𑄧𑄚𑄴 𑄟𑄧𑄇𑄴 𑄢𑄎 𑄦𑄘𑄧𑄖𑄴 𑄦𑄢𑄬𑄠𑄳𑄦𑄬? 𑄈. 𑄟𑄧𑄊𑄧 𑄇𑄧𑄙𑄠𑄴
𑄘𑄳𑄆𑄚𑄴 𑄃𑄳𑄃 𑄚𑄇𑄴 𑄇𑄧𑄦𑄳𑄣𑄬 𑄇𑄨 𑄝𑄪𑄏𑄳𑄆𑄧𑄱? 𑄉. 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄱𑄖𑄳𑄦𑄴𑄪𑄚𑄴 𑄇𑄧𑄱𑄠𑄴𑄞𑄧𑄱 𑄛𑄧𑄱 𑄃𑄬𑄦𑄳𑄣𑄇𑄴? 𑄖 𑄛𑄧𑄱𑄉𑄪𑄚𑄧𑄱𑄢𑄴 𑄚𑄋𑄚𑄳𑄦𑄨 𑄇𑄨 𑄇𑄨 𑄃𑄬𑄦𑄳𑄣𑄧? 𑄊.𑄛𑄴𑄧𑄎𑄠𑄴 𑄢𑄎
𑄃𑄪𑄉𑄪𑄢𑄳𑄠𑄬 𑄝𑄨𑄌𑄳𑄦𑄳𑄠𑄬𑄴𑄌𑄴 𑄦𑄢 𑄦𑄳𑄆 𑄎𑄬 𑄃𑄬𑄇𑄳𑄦𑄴𑄧𑄱 𑄇𑄳𑄅𑄧𑄝𑄨𑄖𑄴 𑄎𑄳𑄅𑄧𑄢𑄬𑄠𑄳𑄦𑄧𑄚𑄴 𑄥𑄨𑄝𑄳𑄠𑄬 𑄇𑄬𑄎𑄚𑄳𑄦𑄳𑄠𑄬𑄴 𑄋. 𑄎𑄢𑄳𑄦 𑄝𑄢𑄴𑄟𑄳𑄦𑄖𑄴 𑄢𑄧𑄱𑄋𑄴𑄇𑄪𑄣𑄳𑄠𑄬 𑄢𑄳𑄅𑄧𑄠𑄳𑄦𑄧𑄚𑄴 𑄖𑄢𑄳𑄦 𑄇𑄨 𑄚𑄋𑄴 𑄛𑄬𑄠𑄳𑄦𑄧𑄚𑄴?
𑄌. 𑄥𑄀𑄖𑄴𑄉𑄬𑄠𑄬 𑄟𑄚𑄫𑄌𑄳𑄦𑄴𑄪𑄚𑄳𑄠𑄬 𑄌𑄋𑄴𑄟𑄳𑄦𑄊𑄪𑄚𑄧𑄢𑄳𑄦𑄬 𑄇𑄨 𑄚𑄋𑄴 𑄇𑄳𑄅𑄧𑄠𑄳𑄦𑄧𑄚𑄴? 𑄇𑄨𑄖𑄳𑄦𑄳𑄠𑄬𑄴𑄠𑄴 𑄇𑄳𑄅𑄧𑄠𑄳𑄦𑄧𑄚𑄴?</p>
	
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄃𑄪𑄎𑄪 𑄇𑄧𑄙𑄠𑄴 𑄘𑄳𑄆𑄚𑄇𑄴 𑄇𑄧𑄦𑄳𑄣𑄬 --------𑅁 𑄈. 𑄥𑄧𑄖𑄳𑄢𑄴𑄪 𑄎𑄨𑄘𑄧𑄱𑄢𑄳𑄦𑄬 --- 𑄚𑄋𑄴 𑄞𑄨𑄣𑄨 𑄃𑄢𑄳𑄦𑄧
𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄛𑄚𑄩 𑄈𑄎𑄚 𑄖𑄪𑄣𑄨𑄞𑄳𑄠𑄬𑄢𑄴 ----- 𑄦𑄨𑄎𑄬𑄝𑄬 𑄛𑄙𑄬𑄠𑄳𑄦𑄬𑅁 𑄉. 𑄎𑄬𑄢𑄬𑄙𑄨 𑄢𑄎 𑄟𑄳𑄆𑄐𑄳𑄠𑄬𑄴𑄋𑄳𑄦𑄬 --- 𑄙𑄳𑄅𑄧𑄢𑄨 𑄢𑄳𑄆𑄛𑄬𑄠𑄳𑄦𑄬𑅁 𑄊. 𑄃𑄢𑄈𑄚𑄧𑄖𑄳𑄦𑄴𑄪𑄚𑄴 𑄛𑄧𑄢𑄧𑄋𑄴
𑄃𑄬𑄖𑄳𑄦𑄬𑄴 𑄌𑄋𑄴𑄟𑄳𑄦𑄊𑄪𑄚𑄳𑄠𑄬 𑄛𑄧𑄖𑄳𑄦𑄴𑄧𑄟𑄴 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴 𑄉𑄳𑄅𑄧𑄌𑄳𑄦𑄳𑄠𑄴𑄧𑄚𑄴𑄙𑄨 --- 𑄝𑄳𑄃 ---- 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄚𑄴 𑄝𑄧𑄢𑄴 𑄍𑄧𑄢 𑄛𑄢𑄧𑄖𑄴𑅁 𑄋. 𑄝𑄟𑄨𑄇𑄧𑄙 𑄝𑄳𑄃 𑄛𑄪𑄢𑄧𑄱𑄚𑄨 𑄝𑄋𑄴𑄣
𑄇𑄧𑄙𑄠 '𑄃𑄚𑄧𑄇𑄴' 𑄇𑄧𑄦𑄳𑄣𑄬 ----- 𑄉𑄳𑄅𑄧𑄢𑄨𑄠𑄳𑄦𑄬𑅁</p>
	 
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄃𑄪𑄎𑄪 𑄇𑄧𑄙𑄠𑄴 𑄘𑄳𑄆𑄚𑄇𑄴 𑄇𑄧𑄦𑄳𑄣𑄬 𑄎𑄪𑄖𑄴𑄙𑄧𑄱 𑄉𑄳𑄅𑄧𑄢𑄨𑄠𑄳𑄦𑄬𑅁 𑄈. 𑄎𑄬𑄢𑄬𑄙𑄨 𑄢𑄎 𑄟𑄬𑄁𑄉𑄘𑄨 '𑄣𑄨𑄟𑄴𑄝𑄳𑄢𑄪' 𑄚𑄋𑄴 𑄞𑄨𑄣𑄨 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴
𑄎𑄪𑄖𑄴𑄙𑄧𑄱 𑄉𑄧𑄢𑄳𑄦 𑄎𑄬𑄠𑄳𑄦𑄬𑅁 𑄉. 𑄃𑄚𑄴𑄇 𑄝𑄳𑄃 𑄃𑄚𑄴𑄇𑄳𑄅𑄧 𑄌𑄋𑄴𑄟𑄳𑄦𑄖𑄳𑄦𑄴𑄪𑄚𑄴 '𑄃𑄚𑄳𑄅𑄧𑄇𑄳𑄠𑄬𑄴' 𑄌𑄋𑄴𑄟𑄳𑄦 𑄟𑄖𑄳𑄦𑄴𑄧𑄱 𑄛𑄧𑄘𑄠𑄴 𑄦𑄳𑄅𑄧𑄠𑄳𑄦𑄬 𑄞𑄨𑄣𑄨 𑄟𑄧𑄚𑄬 𑄉𑄧𑄢𑄳𑄦 𑄎𑄠𑄴𑅁 𑄊. 𑄃𑄨𑄁𑄢𑄬𑄎𑄨
𑄝𑄳𑄃 𑄛𑄪𑄢𑄧𑄱𑄚𑄨 𑄝𑄋𑄴𑄣 𑄇𑄧𑄙𑄠 '𑄃𑄚𑄧𑄇𑄴' 𑄇𑄧𑄦𑄳𑄣𑄬 𑄎𑄧𑄠𑄴𑄎𑄧𑄉𑄢𑄴 𑄉𑄳𑄅𑄧𑄢𑄨𑄠𑄳𑄦𑄬𑅁 𑄋. 𑄢𑄎 𑄃𑄳𑄅𑄧𑄢𑄪𑄚𑄴 𑄎𑄪𑄉𑄧𑄱𑄢𑄴 𑄓𑄋𑄳𑄦𑄧𑄢𑄴 𑄛𑄧𑄱 𑄃𑄬𑄦𑄳𑄣𑄧 𑄥𑄪𑄢𑄴𑄎𑄳𑄠𑄧 𑄎𑄨𑄖𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄎𑄪𑄖𑄴𑄙𑄧𑄱, 𑄥𑄳𑄅𑄧𑄐𑄳𑄠𑄴𑄧, 𑄝𑄳𑄅𑄧𑄎𑄳𑄅𑄧𑄖𑄳𑄦𑄨𑄴, 𑄛𑄬𑄏, 𑄏𑄢𑄴𑄝𑄧𑄱, 𑄢𑄎𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄨𑄎𑄧𑄱𑄇𑄴 = 𑄃𑄨𑄖𑄨𑄦𑄌𑄴𑅁 𑄛𑄬𑄏 = 𑄦𑄘𑄧𑄇𑄟𑄴𑅁 𑄥𑄏𑄧𑄚𑄴𑄇𑄧𑄖𑄴𑄖 = 𑄘𑄬𑄌𑄴 𑄌𑄣𑄬𑄠𑄬𑅁 𑄖𑄳𑄅𑄧𑄏𑄨𑄣𑄴𑄙𑄢𑄴 = 𑄈𑄎𑄚 𑄖𑄪𑄦𑄳𑄣𑄨𑄠𑄬𑅁 𑄝𑄟𑄴 = 𑄃𑄬𑄢𑄨𑄠𑄳𑄦𑄬
𑅁 𑄦𑄨𑄢𑄫𑄇𑄴 = 𑄃𑄬𑄌𑄳𑄠𑄬𑄴 𑄇𑄬𑄣𑄳𑄠𑄬𑄴𑅁 𑄌𑄉𑄣 = 𑄃𑄬𑄣𑄉𑅁 𑄦𑄳𑄅𑄧𑄘𑄳𑄆𑄬 𑄘𑄬𑄚 = 𑄦𑄢𑄳𑄆𑄬 𑄘𑄬𑄚𑅁 𑄛𑄧𑄢𑄴𑄞𑄌𑄴 = 𑄚𑄨𑄎𑄧𑄱 𑄊𑄧𑄢𑄧𑄖𑄳𑄦𑄴𑄪𑄚𑄴 𑄘𑄪𑄢𑄧𑄱𑄖𑄴 𑄎𑄚𑅁</p>


<h2>𑄥𑄧𑄖𑄳𑄠𑄧𑄴𑄛𑄧𑄙𑄬 𑄉𑄚𑄴𑄙𑄨𑄎𑄨</h2>

<h3>𑄓𑄁𑄉𑄫 𑄙𑄧𑄚𑄳𑄠𑄧𑄴 𑄟𑄳𑄃𑄧𑄚𑄴 𑄌𑄇𑄴𑄟𑄳𑄦</h3>

<p>𑄉𑄚𑄴𑄙𑄨𑄎𑄨𑄢𑄬 𑄟𑄚𑄳𑄦𑄳𑄠𑄬𑄴 𑄚𑄧𑄌𑄨𑄚𑄳𑄦𑄬 𑄛𑄢 𑄛𑄨𑄖𑄨𑄴𑄟𑄳𑄦𑄨𑄖𑄴 𑄇𑄳𑄃𑄪𑄛𑄴 𑄇𑄳𑄅𑄧𑄎𑄨𑄖𑄴𑅁 𑄖𑄢𑄴 𑄛𑄪𑄢𑄧𑄱 𑄚𑄋𑄳𑄦𑄚𑄴 𑄟𑄳𑄅𑄧𑄈𑄧𑄚𑄴 𑄘𑄳𑄃𑄌𑄴 𑄇𑄧𑄢𑄧𑄟𑄴 𑄌𑄀𑄖𑄴 𑄉𑄚𑄴𑄙𑄨𑅁 𑄝𑄝𑄧 𑄚𑄋𑄴 𑄇𑄝 𑄉𑄚𑄴𑄙𑄨
𑄃𑄳𑄃 𑄟𑄢𑄴 𑄚𑄋𑄴 𑄛𑄪𑄖𑄴𑄣𑄨𑄝𑄭𑅁 𑄖𑄬 𑄉𑄪𑄎𑄧𑄢𑄘𑄧𑄢𑄴 𑄛𑄳𑄅𑄧𑄢𑄴𑄝𑄧𑄚𑄴𑄘𑄧𑄢𑄴 𑄚𑄋𑄬 𑄃𑄬𑄇𑄳𑄦𑄴𑄚𑄴 𑄎𑄉𑄖𑄴 𑄥𑄪𑄈𑄬𑄚𑄧𑄖𑄴 𑄃𑄧𑄇𑄴𑄖𑄳𑄅𑄧𑄝𑄧𑄢𑄧𑄢𑄴 𑄸 𑄖𑄢𑄳𑄦𑄨𑄇𑄴 𑄸𑄾𑄼𑄿 𑄃𑄨𑄁𑄢𑄬𑄎𑄨𑄖𑄴 𑄎𑄧𑄚𑄧𑄟𑄴 𑄣𑄳𑄅𑄧𑄠𑄳𑄦𑄬𑅁
𑄉𑄚𑄴𑄙𑄨𑄎𑄨 𑄉𑄪𑄢𑄧𑄱𑄇𑄣𑄧𑄖𑄳𑄦𑄴𑄪𑄚𑄴 𑄙𑄪𑄢𑄨 𑄟𑄨𑄏𑄳𑄠𑄬𑄇𑄧𑄙 𑄇𑄧𑄚𑄳𑄦 𑄉𑄧𑄟𑄴 𑄚𑄧𑄛𑄬𑄙𑄧 𑄃𑄳𑄃 𑄃𑄧𑄟𑄧𑄇𑄧𑄖𑄳𑄠𑄴𑄧 𑄣𑄎𑄧𑄢𑄴𑄝𑄧𑄱 𑄃𑄬𑄿𑄧𑅁 𑄇𑄧𑄚𑄳𑄦𑄧 𑄇𑄟𑄴 𑄖𑄬 𑄃𑄧𑄣𑄬𑄊𑄧𑄚𑄴 𑄉𑄧𑄢𑄳𑄦𑄨 𑄚𑄧𑄉𑄧𑄖𑄳𑄦𑄴𑄧𑅁 𑄎𑄬 𑄇𑄟𑄳𑄦𑄚𑄴
𑄎𑄧𑄇𑄳𑄦𑄬𑄴 𑄉𑄧𑄢𑄳𑄦 𑄛𑄧𑄢𑄬 𑄥𑄨𑄠𑄬𑄚𑄴 𑄖𑄬 𑄣𑄧𑄉𑄬 𑄣𑄧𑄉𑄬 𑄥𑄨𑄢𑄬𑄘𑄧𑅁 𑄥𑄪𑄚𑄧𑄱𑄛𑄧𑄢𑄴 𑄃𑄊𑄬, "𑄃𑄬𑄇𑄴 𑄙𑄨𑄚𑄳𑄠𑄬𑄴 𑄖𑄢𑄳𑄦𑄢𑄴 𑄃𑄘𑄟𑄧𑄢𑄴 𑄝𑄨𑄙𑄳𑄠𑄬𑄚𑄴 𑄊𑄧𑄢𑄧𑄖𑄴 𑄗𑄉𑄧𑄘𑄬 𑄃𑄬𑄇𑄳𑄦𑄴𑄧𑄱 𑄝𑄨𑄙𑄳𑄠𑄬𑄚𑄴 𑄊𑄧𑄢𑄴 𑄖𑄣𑄝𑄨
𑄉𑄪𑄢𑄨𑄠𑄳𑄦𑄬 (𑄜𑄠𑄎𑄈𑄛𑄍𑄣𑄖𑄉) 𑄃𑄬𑄚𑄳𑄦𑄬𑄭 𑄖𑄢𑄳𑄦𑄢𑄳𑄦𑄬 𑄉𑄧𑄘𑄬𑄉𑄧𑄘𑄬 𑄎𑄧𑄱𑄛𑄴 𑄙𑄧𑄣𑄳𑄠𑄧𑄴𑄉𑄨𑅁 𑄃𑄪𑄎𑄪𑄃𑄪𑄎𑄪 𑄉𑄚𑄴𑄙𑄨𑄎𑄨𑄢𑄳𑄦𑄬 𑄇𑄬𑄖𑄴𑄿𑄨 (𑄌𑄛𑄣𑄣𑄦𑄳𑄣𑄛) 𑄟𑄖𑄳𑄦𑄧𑄴𑄱 𑄞𑄌𑄴𑄎𑄧𑄢 𑄝𑄏𑄬𑄭 𑄘𑄨𑄿𑄧𑄱𑅁 𑄖
𑄟𑄌𑄴𑄖𑄧𑄢𑄪𑄚𑄳𑄦𑄬 𑄉𑄚𑄴𑄙𑄨𑄎𑄨 𑄚𑄧𑄎𑄚𑄨𑄝𑄧𑄱 𑄟𑄧𑄚𑄬 𑄉𑄳𑄅𑄧𑄢𑄳𑄦𑄨 𑄃𑄬𑄇𑄴 𑄇𑄬𑄖𑄳𑄠𑄬𑄴𑄚𑄴𑄙𑄨𑄖𑄴𑄪𑄚𑄴 𑄌𑄪𑄢𑄴𑄉𑄳𑄅𑄧𑄢𑄳𑄦𑄨 𑄘𑄬𑄊𑄬𑄭 𑄃𑄬𑄿𑄇𑄴𑅁 𑄎𑄬𑄚𑄳𑄦𑄬 𑄥𑄨𑄠𑄬𑄚𑄴 𑄌𑄪𑄢𑄴 𑄉𑄳𑄅𑄧𑄢𑄳𑄦𑄨 𑄌𑄳𑄃𑄬𑄭 𑄌𑄳𑄃𑄬𑄭 𑄝𑄨𑄙𑄳𑄠𑄬𑄚𑄴𑄊𑄧𑄢𑄴 𑄖𑄣𑄝𑄨
𑄝𑄝𑄪𑄞𑄧𑄱𑄢𑄳𑄦𑄬 𑄎𑄧𑄱𑄛𑄴 𑄘𑄬𑅁 𑄇𑄨𑄚𑄴𑄘𑄪 𑄉𑄚𑄴𑄙𑄨𑄎𑄨 𑄃𑄪𑄎𑄪𑄟𑄧𑄚𑄬 𑄇𑄢𑄳𑄦𑄧𑄖𑄳𑄦𑄴𑄪𑄚𑄴 𑄚𑄧𑄌𑄬𑄠𑄳𑄦𑄬 𑄝𑄘𑄬 𑄝𑄢𑄧𑄚𑄳𑄦𑄚𑄴 𑄚𑄧𑄎𑄚𑄳𑄦𑄨 𑄞𑄪𑄣𑄴 𑄉𑄳𑄅𑄧𑄢𑄳𑄦𑄨 𑄎𑄧𑄱𑄛𑄴 𑄘𑄳𑄠𑄬𑅁 𑄝𑄝𑄪𑄞𑄧𑄱 𑄎𑄚𑄢𑄴 𑄎𑄬𑄢𑄬 𑄖𑄬 𑄖𑄢𑄴
𑄟𑄌𑄴𑄖𑄧𑄢𑄪𑄚𑄳𑄦𑄧𑄖𑄳𑄦𑄴𑄪𑄚𑄴 𑄗𑄎𑄬𑄭 𑄃𑄧𑄇𑄧𑄙 𑄈𑄬𑄣𑄧𑅁</p>

<p>𑄉𑄚𑄴𑄙𑄨𑄎𑄨 𑄚𑄨𑄌𑄴 𑄃𑄘𑄟𑄧𑄢𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄷𑄽 𑄝𑄧𑄏𑄧𑄢𑄴 𑄝𑄧𑄏𑄧𑄖𑄴 𑄟𑄬𑄖𑄨𑄴𑄴𑄇𑄴 𑄛𑄌𑄴 𑄉𑄳𑄅𑄧𑄢𑄳𑄦𑄨 𑄃𑄢𑄳𑄦𑄧 𑄃𑄪𑄝𑄧𑄱𑄢𑄴𑄇𑄝𑄧 𑄛𑄧𑄢𑄳𑄦𑄖𑄳𑄦𑄳𑄠𑄬𑄴𑄠𑄴 𑄝𑄨𑄣𑄬𑄘𑄧 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄢𑄴 𑄘𑄨𑄿𑄧𑄱𑅁
𑄥𑄨𑄖𑄳𑄦𑄴𑄪𑄚𑄴 𑄖𑄬 𑄃𑄬𑄉𑄟𑄧𑄚𑄬 𑄃𑄳𑄃 𑄘𑄳𑄅𑄧𑄣𑄬𑄘𑄣𑄬 𑄣𑄬𑄊𑄛𑄧𑄢 𑄥𑄨𑄊𑄨 𑄃𑄧𑄇𑄣𑄧𑄖𑄨 (𑅁𑄇𑄉-𑄇𑄣-𑄳𑄢𑄪𑄇𑄙) 𑄛𑄌𑄴 𑄉𑄳𑄅𑄧𑄢𑄳𑄦𑄨 𑄊𑄧𑄢𑄧𑄖𑄴 𑄜𑄨𑄢𑄨 𑄃𑄬𑄿𑄧𑅁 𑄥𑄬 𑄛𑄧𑄢𑄬𑄙𑄨 𑄃𑄧𑄇𑄣𑄧𑄘𑄨𑄉𑄨𑄢𑄨
𑄉𑄳𑄅𑄧𑄢𑄨𑄞𑄳𑄠𑄬𑄖𑄳𑄦𑄳𑄠𑄬𑄴𑄠𑄴 𑄘𑄳𑄅𑄧𑄊𑄨𑄚𑄴 𑄃𑄛𑄴𑄜𑄨𑄴𑄇𑄖𑄴 (𑄁𑄖𑄘𑄣𑄢𑄳𑄅 𑄋𑄉𑄜𑄍𑄇) 𑄃𑄬𑄇𑄳𑄦𑄴𑄚𑄴 𑄟𑄧𑄇𑄧𑄖𑄴𑄘𑄨𑄟 𑄞𑄋𑄨𑄘𑄳𑄠𑄬 𑄉𑄬𑄿𑄧𑅁 𑄥𑄨𑄙𑄪 𑄎𑄬𑄚𑄬𑄭 𑄉𑄚𑄴𑄙𑄨𑄎𑄨 𑄘𑄬𑄉𑄬𑄙𑄬 𑄃𑄧𑄝𑄧𑄢𑄪𑄇𑄴 𑄇𑄚𑄴𑄘𑄧𑅁 𑄙𑄧𑄣𑄴
𑄜𑄢𑄋𑄨 𑄥𑄳𑄃𑄛𑄪𑄴𑄚𑄬 (𑄦𑄢𑄛𑅁𑄉𑄜𑄣𑄜𑄎𑄢) 𑄃𑄛𑄴𑄜𑄨𑄴𑄇𑄢𑄴 𑄇𑄣 𑄟𑄚𑄳𑄦𑄪𑄌𑄳𑄦𑄪𑄚𑄳𑄅𑄧𑄢𑄳𑄦𑄬 𑄦𑄬𑄟𑄚𑄧𑄙𑄧𑄇𑄳𑄠𑄬𑄴 𑄝𑄬𑄝𑄧𑄦𑄢𑄴 𑄉𑄧𑄢𑄚𑄳𑄦𑅁 𑄌𑄨𑄖𑄴𑄛𑄪𑄢𑄳𑄅𑄧𑄚 𑄚𑄋𑄬 𑄘𑄢𑄪𑄘𑄧𑄢𑄴𑄟𑄧𑄚𑄬𑄭𑅁 𑄚𑄨𑄎𑄬 𑄖𑄬𑄠𑄳𑄦𑄧
𑄥𑄨𑄙𑄪 𑄖𑄢𑄳𑄦𑄢𑄴 𑄘𑄝𑄨𑄗𑄝𑄢𑄖𑄳𑄦𑄴𑄪 𑄝𑄎𑄨𑄚𑄧𑄝𑄢𑄨𑄣𑄧𑄱𑅁 𑄃𑄨𑄚𑄴𑄙𑄨 𑄞𑄢𑄧𑄘𑄧𑄖𑄴𑄠𑄧 𑄥𑄬𑄇𑄬𑄴 𑄥𑄳𑄆𑄬 𑄉𑄧𑄖𑄴𑄧𑄚𑄖𑄴 𑄝𑄚𑄳𑄠𑄬𑄴 𑄝𑄨𑄣𑄬𑄘𑄨 𑄥𑄳𑄃𑄛𑄴𑄪𑄚𑄧𑄱 𑄗𑄬𑄭 𑄇𑄳𑄠𑄧𑄎𑄧𑄚𑄬 𑄝𑄚𑄴𑄙𑄳𑄆 𑄚𑄳𑄦𑄧𑄇𑄳𑄅𑄧𑄠𑄳𑄦𑄬 𑄃𑄳𑄃 𑄥𑄨𑄘𑄳𑄠𑄬𑄠𑄴
𑄌𑄨𑄚𑄴𑄘𑄬𑄣𑄬𑄠𑄳𑄦𑄧 𑄃𑄧𑄟 𑄚𑄳𑄦𑄧𑄇𑄳𑄅𑄧𑄠𑄬 𑄿𑄇𑄴𑄿𑄇𑄴 𑄞𑄢𑄧𑄘𑄧 𑄟𑄚𑄪𑄏𑄧𑄱𑄢𑄴 𑄘𑄪𑄇𑄴-𑄇𑄴𑄌𑄴𑄖𑄧 𑄈𑄚𑅁</p>

<p>𑄇𑄨𑄚𑄴𑄘𑄪 𑄉𑄚𑄴𑄙𑄨𑄎𑄨 𑄥𑄬 𑄘𑄝𑄨𑄗𑄝𑄢𑄣𑄳𑄆 𑄛𑄨𑄖𑄴 𑄝𑄉𑄳𑄅𑄧𑄣𑄨 𑄚𑄧𑄈𑄬𑄣𑄧𑅁 𑄊𑄧𑄢𑄧𑄖𑄴 𑄜𑄨𑄢𑄨𑄃𑄳𑄃𑄬𑄭 𑄖𑄬 𑄥𑄳𑄅𑄧𑄖𑄳𑄠𑄴𑄧 𑄃𑄳𑄃 𑄙𑄧𑄢𑄴𑄟𑄧 𑄦𑄘𑄧𑄖𑄴 𑄣𑄳𑄆 𑄥𑄬 𑄈𑄬𑄭𑄚𑄧𑄝𑄌𑄳𑄠𑄬𑄴 𑄃𑄳𑄃 𑄥𑄳𑄃𑄧𑄱𑄠𑄴 𑄚𑄧𑄝𑄌𑄳𑄠𑄬𑄴
𑄘𑄪𑄇𑄴-𑄇𑄧𑄌𑄴𑄖𑄧𑄚𑄳𑄦𑄨𑄖𑄳𑄦𑄴𑄪𑄚𑄴 𑄃𑄬𑄢𑄚𑄴 𑄛𑄬𑄞𑄗𑄬𑄭 𑄥𑄧𑄖𑄳𑄠𑄴𑄉𑄧𑄴𑄈𑄧 (𑄥𑄧𑄖𑄳𑄠𑄴𑄧𑄢𑄳𑄦𑄬 𑄦𑄃𑄳𑄅𑄧𑄌𑄴) 𑄚𑄋𑄬 𑄃𑄬𑄇𑄳𑄦𑄴𑄮 𑄎𑄧𑄙𑄘𑄧𑄣𑄴 𑄝𑄚𑄬𑄣𑄧𑅁 𑄃𑄬𑄭 𑄎𑄧𑄙𑄘𑄧𑄣𑄧𑄖𑄴 𑄉𑄚𑄴𑄙𑄨𑄎𑄨 𑄣𑄧𑄊𑄬 𑄞𑄢𑄧𑄘𑄧𑄢𑄴 𑄇𑄪𑄙𑄨𑄇𑄪𑄙𑄨 𑄝𑄛𑄴𑄞𑄬𑄭
𑄟𑄞𑄳𑄅𑄧𑄚𑄴 𑄣𑄧𑄉𑄬 𑄚𑄚 𑄇𑄬𑄖𑄳𑄦𑄳𑄠𑄬𑄴𑄚𑄴𑄙𑄨 𑄇𑄝𑄨𑄣𑄴 -𑄇𑄝𑄨𑄘𑄳𑄠𑄬𑄋,𑄛𑄳𑄅𑄧𑄢𑄴𑄞𑄧𑄱-𑄛𑄧𑄚𑄴𑄘𑄨𑄇𑄴,𑄝𑄪𑄏𑄧𑄱-𑄈𑄨𑄎𑄳𑄠𑄬 𑄎𑄬𑄟𑄳𑄦𑄬𑄚𑄴- 𑄚𑄬𑄖𑄏𑄨 𑄥𑄪𑄞𑄌𑄴𑄌𑄧𑄚𑄴𑄘𑄧𑄴, 𑄎𑄧𑄃𑄳𑄅𑄧𑄈𑄧𑄢𑄴𑄣𑄣𑄴 𑄚𑄬𑄈𑄬𑄢𑄪 𑄘𑄊𑄨𑄠𑄳𑄦𑄧 𑄝𑄧𑄣𑄴 𑄘𑄧𑄱𑄚𑄴
𑅁 𑄉𑄚𑄴𑄙𑄨𑄎𑄨 𑄟𑄨𑄏𑄳𑄠𑄬 𑄇𑄧𑄙 𑄚𑄧𑄇𑄳𑄅𑄧𑄚𑄬𑄭, 𑄦𑄖𑄳𑄠𑄬𑄴𑄢𑄴-𑄇𑄨𑄢𑄨𑄌𑄴 𑄚𑄧𑄙𑄧𑄢𑄨𑄚𑄬𑄭 𑄝𑄚𑄝𑄚 𑄥𑄧𑄖𑄳𑄠𑄴𑄧 𑄃𑄳𑄃 𑄦𑄨𑄁𑄎𑄳𑄠𑄬𑄚𑄬𑄠𑄳𑄦𑄬 𑄃𑄣𑄳𑄠𑄬𑄴𑄇𑄴 𑄙𑄳𑄅𑄧𑄢𑄨 𑄃𑄬𑄭 𑄞𑄢𑄧𑄘𑄧𑄢𑄴 𑄇𑄪𑄙𑄨𑄇𑄪𑄙𑄨 𑄟𑄚𑄦𑄌𑄴 𑄜𑄢𑄋𑄨
𑄥𑄳𑄃𑄛𑄴𑄪𑄚𑄧𑄱𑄖𑄳𑄦𑄴𑄪𑄚𑄴 𑄥𑄘𑄨𑄚𑄴 𑄛𑄚𑄳𑄦 𑄖𑄢𑄴 𑄃𑄏𑄧𑄣𑄴 𑄃𑄪𑄙𑄨𑄌𑄴𑅁 𑄃𑄬𑄭 𑄥𑄘𑄨𑄚𑄴 𑄟𑄉𑄚𑄳𑄦𑄢𑄴 𑄛𑄳𑄆𑄘𑄳𑄠𑄬𑄚𑄳𑄦𑄬 𑄉𑄚𑄴𑄙𑄨𑄎𑄨𑄢𑄴 𑄇𑄳𑄆𑄧𑄝𑄢𑄴 𑄎𑄳𑄠𑄬𑄣𑄴 𑄈𑄘𑄚𑄳𑄦 𑄃𑄳𑄃 𑄘𑄪𑄇𑄴 𑄘𑄧𑄴𑄛𑄴 𑄞𑄪𑄇𑄴 𑄉𑄧𑄢𑄚𑄳𑄦𑄢𑄴
𑄇𑄧𑄚𑄳𑄦𑄧 𑄚𑄨𑄌𑄴𑄇𑄨𑄖𑄨𑄴 𑄚𑄬𑄭𑅁 𑄃𑄢𑄳𑄦𑄧 𑄃𑄬𑄝𑄢𑄳𑄦 𑄥𑄳𑄃𑄛𑄴𑄪𑄚𑄴𑄘𑄳𑄆 𑄣𑄢𑄳𑄆𑄬 𑄉𑄳𑄅𑄧𑄢𑄳𑄦𑄨 𑄦𑄎𑄢𑄴 𑄦𑄎𑄢𑄴 𑄟𑄚𑄳𑄦𑄳𑄠𑄴𑄧𑄢𑄴 𑄛𑄧𑄢𑄚𑄴 𑄦𑄨𑄣𑄳𑄠𑄬 𑄛𑄘𑄢𑄬 𑄦𑄳𑄅𑄧𑄠𑄬𑅁</p>

<p>𑄎𑄬𑄢𑄬 𑄣𑄳𑄃𑄘𑄨𑄉𑄬𑄣𑄳𑄠𑄬𑄴 𑄺𑄶/𑄺𑄻 𑄝𑄧𑄏𑄧𑄢𑄴 𑄥𑄧𑄁 𑄘𑄪𑄊𑄧𑄱𑄢𑄬 𑄘𑄪𑄇𑄴 𑄚𑄳𑄦𑄧𑄇𑄳𑄅𑄧𑄚𑄬𑄭 𑄇𑄧𑄘𑄧 𑄏𑄧𑄢𑄴 𑄝𑄳𑄅𑄧𑄠𑄬𑄢𑄧𑄢𑄴 𑄥𑄬𑄢𑄬𑄥𑄬𑄢𑄬 𑄥𑄧𑄖𑄳𑄠𑄴𑄧𑄢𑄴 𑄛𑄧𑄖𑄴 𑄦𑄘𑄧𑄖𑄴 𑄣𑄳𑄆 𑄷𑄿𑄺𑄽 𑄃𑄨𑄁𑄢𑄬𑄎𑄨𑄢𑄴 𑄃𑄧𑄊𑄌𑄴𑄖𑄴
𑄟𑄳𑄦𑄎𑄧𑄢𑄴 𑄷𑄻 𑄖𑄢𑄨𑄊𑄧𑄱𑄖𑄴 𑄦𑄳𑄆𑄬𑄣𑄴 𑄢𑄪𑄝𑄳𑄠𑄬𑄢𑄧𑄋𑄬 𑄞𑄧𑄢 𑄞𑄢𑄧𑄖𑄴 𑄟 𑄛𑄨𑄨𑄖𑄨𑄴𑄟𑄳𑄦𑄨𑄢𑄬 𑄃𑄳𑄃 𑄖𑄢𑄴 𑄇𑄪𑄙𑄨 𑄇𑄪𑄙𑄨 𑄚𑄳𑄅𑄧𑄚𑄬𑄠𑄳𑄦𑄬 𑄇𑄪𑄣𑄧𑄱𑄢𑄴 𑄛𑄧𑄱𑄥𑄝𑄉𑄫𑄚𑄴 𑄦𑄨𑄁𑄎𑄳𑄠𑄬𑄙𑄢𑄨 𑄝𑄨𑄣𑄬𑄘𑄨 𑄥𑄳𑄃𑄛𑄴𑄪𑄚𑄧𑄖𑄳𑄦𑄴𑄪𑄚𑄴
𑄃𑄬𑄢𑄚𑄴 𑄛𑄳𑄃𑄬𑄠𑄳𑄦𑄧𑄚𑄴𑅁 𑄟𑄖𑄴𑄧𑄢𑄴 𑄃𑄧𑄟𑄧𑄇𑄧𑄘𑄧 𑄙𑄪𑄚𑄴𑄙𑄪𑄇𑄴 𑄈𑄬𑄝𑄢𑄴 𑄣𑄇𑄴-"𑄎𑄢𑄴 𑄌𑄬𑄘𑄧𑄚𑄴 𑄌𑄬𑄴𑄌𑄴𑄗𑄭 𑄃𑄬𑄌𑄳𑄠𑄬𑄴 𑄃𑄟𑄳𑄦𑄨 𑄥𑄪𑄊𑄧𑄱 𑄥𑄉𑄧𑄢𑄧𑄖𑄴 𑄃𑄪𑄟𑄳𑄦𑄬-𑄊𑄟𑄬 𑄃𑄊𑄨, 𑄖𑄢𑄳𑄦𑄬 𑄎𑄚𑄪𑄃𑄢𑄨 𑄟𑄳𑄦𑄏𑄧𑄢𑄴
𑄹𑄶 𑄖𑄢𑄳𑄦𑄨𑄇𑄴 𑄷𑄿𑄺𑄾 𑄃𑄨𑄁𑄢𑄬𑄎𑄨𑄖𑄴 𑄌𑄨𑄖𑄴𑄚𑄬𑄠𑄳𑄦𑄬 𑄚𑄗𑄪𑄢𑄟𑄴 𑄉𑄧𑄖𑄴𑄥𑄬 𑄦𑄘𑄧𑄖𑄴 𑄟𑄢 𑄛𑄧𑄢𑄚𑄭 𑄞𑄢𑄧𑄘𑄧𑄢𑄴</p>

<p>𑄇𑄪𑄙𑄨 𑄇𑄪𑄙𑄨 𑄟𑄚𑄪𑄏𑄧𑄱𑄢𑄴 𑄘𑄬𑄚𑄴 𑄦𑄖𑄳𑄦𑄴𑄚𑄨 𑄞𑄋𑄳𑄠𑄬𑄴 𑄛𑄢𑄳𑄦 𑄦𑄳𑄅𑄧𑄠𑄬𑅁" 𑄉𑄚𑄴𑄙𑄨𑄎𑄨 𑄖𑄬 𑄦𑄨𑄇𑄳𑄠𑄬𑄴 𑄃𑄟𑄳𑄦𑄣𑄧𑄊𑄬 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄖𑄴 𑄚𑄬𑄭 𑄃𑄳𑄃𑄢𑄴𑅁 𑄇𑄨𑄚𑄴𑄘𑄪 𑄝𑄝𑄬 𑄎𑄳𑄃𑄬𑄚𑄴
𑄛𑄧𑄱𑄥𑄝𑄢𑄳𑄦𑄬 𑄟𑄙𑄖𑄳𑄦𑄧𑄴𑄣𑄬 𑄃𑄪𑄉𑄪𑄚𑄬 𑄈𑄬𑄝𑄇𑄴 𑄛𑄢𑄳𑄦 𑄃𑄳𑄃 𑄌𑄎𑄖𑄳𑄦𑄧𑄴𑄣𑄬 𑄛𑄨𑄉𑄨𑄢𑄳𑄦𑄳𑄠𑄬𑄠𑄴 𑄈𑄬𑄝𑄇𑄴 𑄛𑄢𑄳𑄦 𑄉𑄪𑄢𑄳𑄦𑄨 𑄛𑄣𑄬𑄭 𑄖𑄪𑄦𑄳𑄣𑄬𑄭 𑄃𑄳𑄃𑄚𑄳𑄦𑄳𑄠𑄬𑄴 𑄖𑄬𑄠𑄳𑄦𑄧 𑄃𑄟𑄳𑄦𑄢𑄴 𑄉𑄧𑄘 𑄞𑄢𑄧𑄘𑄧𑄢𑄴 𑄘𑄪𑄇𑄳𑄦𑄳𑄠𑄬𑄴
𑄝𑄛𑄴𑄞𑄬𑄭 𑄟𑄞𑄳𑄅𑄧𑄚𑄪𑄚𑄧𑄱𑄢𑄳𑄦𑄬 𑄝𑄨𑄣𑄬𑄘𑄨 𑄥𑄳𑄃𑄛𑄴𑄪 𑄚𑄧𑄱𑄢𑄴 𑄇𑄧𑄢𑄧𑄖𑄴𑄧𑄣𑄬 𑄗𑄚𑄖𑄴𑄪𑄚𑄴 𑄃𑄬𑄢𑄚𑄴 𑄛𑄳𑄃𑄬𑄠𑄴 𑄘𑄳𑄠𑄬𑅁 𑄥𑄬𑄚𑄴𑄖𑄳𑄠𑄬𑄴𑄠𑄴 𑄃𑄟𑄳𑄦𑄨 𑄖𑄢𑄳𑄦𑄬 𑄞𑄢𑄧𑄘𑄧𑄢𑄴 𑄉𑄧𑄘 𑄎𑄖𑄴𑄪𑄚𑄳𑄦𑄧𑄱𑄢𑄴 𑄝𑄛𑄴 (𑄇𑄣𑄢𑄛𑄉 𑄖𑄋
𑄣𑄢𑄛𑄳 𑄦𑄪𑄇𑄣𑄜𑄖𑄠) 𑄞𑄨𑄣𑄨 𑄇𑄳𑄅𑄳𑄃𑄧𑄠𑄴𑅁</p>

<p>𑄉𑄚𑄴𑄙𑄨𑄎𑄨 𑄖𑄬 𑄦𑄨𑄇𑄬𑄴 𑄃𑄟𑄳𑄦𑄣𑄧𑄊𑄬 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄖𑄴 𑄘𑄪𑄇𑄳𑄦𑄳𑄠𑄬𑄴 𑄎𑄨𑄁𑄇𑄚𑄨 𑄉𑄧𑄋𑄚𑄢𑄴 𑄥𑄧𑄟𑄳𑄦𑄢𑄴 𑄎𑄧𑄣𑄬 𑄎𑄘𑄭 𑄚𑄧𑄗𑄬𑄣𑄬𑄠𑄳𑄦𑄧 𑄖𑄬 𑄃𑄘𑄬𑄊 𑄥𑄧𑄟𑄳𑄦𑄢𑄴 𑄦𑄨𑄎𑄬𑄝𑄬 𑄃𑄟𑄳𑄦𑄢𑄴 𑄇𑄪𑄙𑄨𑄇𑄪𑄙𑄨
𑄞𑄢𑄧𑄖𑄴 𑄟 𑄛𑄨𑄖𑄨𑄴𑄟𑄳𑄦𑄨 𑄚𑄳𑄅𑄧𑄚𑄬𑄠𑄳𑄦𑄬 𑄛𑄧𑄱𑄥𑄝𑄊𑄪𑄚𑄳𑄦𑄧𑄱𑄢𑄴 𑄌𑄨𑄖𑄴 𑄟𑄧𑄚𑄧𑄖𑄴 𑄎𑄧𑄚𑄧𑄟𑄴 𑄎𑄧𑄚𑄧𑄟𑄴 𑄞𑄨𑄙𑄨 𑄗𑄬𑄝𑄧𑅁</p>

<h3> 𑄃𑄇𑄳𑄠𑄬𑄴𑄋𑄴:</h3>

<p> 𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄉𑄚𑄴𑄙𑄨𑄎𑄨𑄢𑄴 𑄝𑄛𑄴 𑄃𑄳𑄃 𑄟𑄢𑄴 𑄚𑄋𑄴 𑄇𑄨 𑄇𑄨? 𑄈. 𑄉𑄚𑄴𑄙𑄨𑄎𑄨 𑄇𑄧𑄚𑄴 𑄎𑄉𑄖𑄴 𑄃𑄳𑄃 𑄇𑄧𑄟𑄧𑄣𑄬 𑄎𑄧𑄚𑄧𑄟𑄴 𑄣𑄳𑄅𑄳𑄃𑄧𑄠𑄳𑄦𑄬
? 𑄉. 𑄝𑄨𑄙𑄳𑄠𑄬𑄚𑄴𑄊𑄧𑄢𑄴 𑄖𑄣𑄝𑄨 𑄝𑄝𑄪 𑄃𑄬𑄚𑄳𑄦𑄬𑄭 𑄉𑄚𑄴𑄙𑄨𑄏𑄨𑄢𑄳𑄦𑄬 𑄇𑄧𑄚𑄴 𑄟𑄖𑄳𑄦𑄧𑄴𑄱 𑄞𑄌𑄴𑄎𑄧𑄢 𑄞𑄏𑄬𑄭 𑄘𑄳𑄠𑄬? 𑄊. 𑄃𑄧𑄇𑄣𑄧𑄘𑄨 𑄛𑄌𑄴 𑄉𑄪𑄢𑄳𑄦𑄨 𑄉𑄚𑄴𑄙𑄨𑄎𑄨 𑄛𑄧𑄖𑄳𑄦𑄴𑄧𑄟𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄳𑄃 𑄇𑄪𑄙𑄪
𑄃𑄧𑄇𑄣𑄧𑄘𑄨𑄉𑄨𑄢𑄨 𑄉𑄧𑄢𑄳𑄦 𑄎𑄬𑄠𑄳𑄦𑄬? 𑄋. 𑄉𑄚𑄴𑄙𑄨𑄎𑄨𑄢𑄳𑄦𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄎𑄘𑄧𑄢𑄴 𑄝𑄛𑄴 𑄞𑄨𑄣𑄨 𑄇𑄳𑄃𑄧𑄱 𑄦𑄳𑄆𑄧? 𑄌. 𑄉𑄚𑄴𑄙𑄨𑄎𑄨 𑄇𑄧𑄟𑄧𑄣𑄬 𑄃𑄳𑄃 𑄇𑄨𑄋𑄨𑄢𑄳𑄦𑄨 𑄃𑄟𑄳𑄦𑄢𑄳𑄦𑄬 𑄃𑄬𑄭 𑄈𑄬𑄣𑄁
𑄛𑄨𑄖𑄨𑄴𑄟𑄳𑄦𑄨𑄖𑄳𑄦𑄴𑄪𑄚𑄴 𑄜𑄬𑄣𑄬𑄭 𑄎𑄬𑄠𑄳𑄦𑄬?</p>
	
<p> 𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄉𑄚𑄴𑄙𑄨𑄎𑄨𑄢𑄴 𑄎𑄧𑄙𑄘𑄧𑄣𑄧𑄢𑄴 𑄚𑄋𑄳𑄦𑄚𑄴 -------------𑅁 𑄈. 𑄉𑄚𑄴𑄙𑄨𑄎𑄨 𑄃𑄪𑄝𑄧𑄱𑄢𑄴𑄇𑄝𑄧 𑄛𑄧𑄢𑄳𑄦𑄖𑄳𑄦𑄳𑄠𑄬𑄴𑄠𑄴
----------- 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄢𑄴 𑄘𑄨𑄿𑄧𑄱𑅁 𑄉. 𑄉𑄚𑄴𑄙𑄨𑄎𑄨𑄢𑄳𑄦𑄬 --------- 𑄝𑄛𑄴 𑄞𑄨𑄣𑄨 𑄇𑄳𑄃𑄧𑄱 𑄦𑄳𑄆𑄧𑅁 𑄊. 𑄉𑄚𑄴𑄙𑄨𑄎𑄨 𑄝𑄨𑄣𑄬𑄘𑄧𑄖𑄴------- 𑄛𑄌𑄴
𑄉𑄳𑄅𑄳𑄃𑄧𑄌𑄳𑄦𑄳𑄠𑄬𑄴𑅁 𑄋. 𑄛𑄧𑄖𑄳𑄦𑄴𑄧𑄟𑄴 𑄉𑄚𑄴𑄙𑄨𑄎𑄨 ----------- 𑄃𑄧𑄇𑄣𑄧𑄘𑄨𑄉𑄨𑄢𑄨 𑄉𑄧𑄢𑄳𑄦 𑄎𑄬𑄠𑄳𑄦𑄬𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄉𑄚𑄴𑄙𑄨𑄎𑄨𑄢𑄳𑄦𑄬 𑄇𑄧𑄚𑄳𑄦𑄧 𑄟𑄚𑄪𑄏𑄳𑄠𑄬 𑄚𑄧𑄌𑄨𑄚𑄳𑄠𑄳𑄦𑄬 𑄛𑄢𑄳𑄦 𑄛𑄨𑄖𑄨𑄴𑄟𑄳𑄦𑄨𑄖𑄴 𑄇𑄳𑄃𑄪𑄛𑄴 𑄇𑄳𑄅𑄧𑄎𑄨𑄖𑄴𑅁 𑄈. 𑄉𑄚𑄴𑄙𑄨𑄎𑄨𑄢𑄴 𑄝𑄝𑄧 𑄚𑄋𑄴 𑄙𑄝 𑄉𑄚𑄴𑄙𑄨
𑄃𑄳𑄃 𑄟𑄢𑄴 𑄚𑄋𑄴 𑄖𑄪𑄖𑄴𑄣𑄨𑄝𑄭𑅁 𑄉. 𑄉𑄚𑄴𑄙𑄨𑄎𑄨 𑄃𑄪𑄝𑄧𑄱𑄢𑄴𑄇𑄝𑄧 𑄛𑄧𑄢𑄳𑄦𑄖𑄳𑄦𑄳𑄠𑄬𑄴𑄠𑄴 𑄝𑄨𑄣𑄬𑄘𑄧 𑄟𑄳𑄅𑄧𑄇𑄳𑄦𑄳𑄠𑄬𑄴 𑄣𑄧𑄢𑄴 𑄘𑄳𑄠𑄬𑅁 𑄊. 𑄉𑄚𑄴𑄙𑄨𑄎𑄨 𑄚𑄨𑄌𑄴 𑄃𑄘𑄟𑄧𑄢𑄴 𑄝𑄨𑄙𑄳𑄠𑄬𑄚𑄴𑄊𑄧𑄢𑄧𑄖𑄴 𑄷𑄽 𑄝𑄧𑄏𑄧𑄢𑄴
𑄝𑄧𑄏𑄧𑄖𑄴 𑄝𑄨.𑄃𑄬. 𑄛𑄌𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄋. 𑄉𑄚𑄴𑄙𑄨𑄎𑄨 𑄖𑄬 𑄦𑄨𑄇𑄬𑄴 𑄃𑄟𑄳𑄦𑄣𑄧𑄊𑄬 𑄃𑄬𑄭 𑄈𑄬𑄣𑄁 𑄛𑄨𑄖𑄨𑄴𑄟𑄳𑄦𑄨𑄖𑄴 𑄚𑄬𑄭 𑄃𑄳𑄃𑄢𑄴𑅁 𑄺. 𑄇𑄧𑄙 𑄎𑄧𑄢𑄧: 𑄛𑄨𑄖𑄨𑄴𑄟𑄨, 𑄥𑄪𑄈𑄬𑄚𑄧𑄖𑄴, 𑄎𑄧𑄚𑄧𑄟𑄴,
𑄣𑄎𑄧𑄢𑄴𑄝𑄧𑄱, 𑄟𑄨𑄏𑄬𑄇𑄧𑄙, 𑄝𑄨𑄙𑄳𑄠𑄬𑄚𑄴𑄊𑄧𑄢𑄴, 𑄚𑄨𑄌𑄴𑄇𑄨𑄖𑄨𑄴, 𑄈𑄬𑄣𑄁𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄝𑄨𑄣𑄳𑄠𑄬𑄖𑄴 = 𑄝𑄨𑄣𑄬𑄘𑄨 𑄥𑄳𑄃𑄛𑄴𑄪𑄚𑄧𑄱𑄢𑄴 𑄢𑄬𑄌𑄴𑄎𑄳𑄠𑄧𑅁 𑄃𑄧𑄇𑄣𑄧𑄘𑄨 = 𑄃𑄬𑄭𑄚𑄳𑄅𑄧 𑄝𑄨𑄌𑄴𑄘𑄳𑄠𑄬𑅁
𑄞𑄌𑄴𑄎𑄧𑄢𑄚 = 𑄝𑄢𑄧𑄚𑄴 𑄉𑄧𑄢𑄚𑄳𑄦𑅁 𑄘𑄝𑄨𑄗𑄝𑄢 = 𑄘𑄪𑄇𑄴𑄘𑄧𑄴𑄛𑄴𑅁 𑄛𑄨𑄖𑄴 𑄝𑄉𑄳𑄅𑄧𑄣𑄨𑄈𑄚 = 𑄘𑄧𑄢𑄚, 𑄈𑄬𑄟𑄧𑄘 𑄦𑄢𑄚𑄳𑄦𑅁 𑄙𑄪𑄚𑄴𑄙𑄪𑄇𑄴 = 𑄦𑄝𑄨𑄣𑄳𑄠𑄬𑄌𑄴𑅁 𑄣𑄎𑄧𑄢𑄴𑄝𑄧𑄱 = 𑄎𑄬
𑄃𑄧𑄚𑄴𑄥𑄪𑄢𑄴 𑄣𑄎𑄁 𑄣𑄎𑄁𑅁</p>

<h2>𑄝𑄪𑄖𑄴𑄙𑄨𑄝𑄧𑄣 𑄝𑄨𑄢𑄴𑄝𑄧𑄣𑄴</h2>

<h3>𑄓𑄁𑄉𑄫 𑄣𑄳𑄅𑄧𑄇𑄳𑄦𑄨𑄴 𑄞𑄪𑄏𑄧𑄱𑄚𑄴 𑄌𑄇𑄴𑄟𑄳𑄦</h3>

<p>𑄞𑄢𑄧𑄖𑄴 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄧𑄢𑄴 𑄝𑄨𑄢𑄴𑄝𑄧𑄣𑄴 𑄚𑄋𑄬 𑄃𑄬𑄇𑄳𑄦𑄴𑄧𑄱 𑄦𑄨𑄚𑄴𑄘𑄪 𑄛𑄧𑄴𑄙𑄚𑄴 𑄟𑄳𑄅𑄧𑄚𑄴𑄖𑄨𑄴 𑄃𑄬𑄦𑄳𑄣𑄧𑅁 𑄖𑄬 𑄃𑄧𑄟𑄧𑄇𑄧𑄘𑄧 𑄝𑄪𑄖𑄴𑄙𑄨𑄝𑄧𑄣 𑄃𑄬𑄦𑄳𑄣𑄧, 𑄃𑄳𑄃 𑄖𑄬 𑄚𑄧𑄝𑄢𑄬 𑄛𑄢𑄳𑄃 𑄇𑄧𑄕𑄧 𑄇𑄟𑄴
𑄝𑄉𑄨 𑄚𑄬𑄭𑅁 𑄥𑄬𑄚𑄬 𑄇𑄳𑄅𑄧𑄌𑄴 𑄛𑄬𑄭𑄚𑄳𑄦𑄳𑄆𑄬 𑄃𑄇𑄴𑄝𑄧𑄢𑄬 𑄖𑄢𑄳𑄦𑄬 𑄛𑄧𑄴𑄙𑄚𑄴 𑄟𑄳𑄅𑄧𑄚𑄴𑄖𑄨𑄴 𑄇𑄟𑄳𑄃𑄚𑄴 𑄘𑄳𑄠𑄬𑅁 𑄟𑄖𑄴𑄧𑄢𑄴, 𑄃𑄇𑄴𑄝𑄧𑄢𑄧𑄢𑄴 𑄥𑄪𑄟𑄳𑄦𑄪𑄚𑄴𑄘𑄨 𑄈𑄫𑄥𑄬𑄚𑄴 𑄈𑄀 𑄥𑄬𑄚𑄧 𑄖𑄳𑄦𑄳𑄠𑄬𑄴𑄠𑄴 𑄚𑄨𑄖𑄳𑄅𑄴𑄧 𑄟𑄧𑄚𑄴
𑄝𑄬𑄎𑄢𑄴𑅁 𑄃𑄬𑄇𑄳𑄦𑄴𑄧𑄏𑄚𑄴 𑄝𑄨𑄢𑄴𑄝𑄧𑄣𑄧𑄢𑄳𑄦𑄬 𑄦𑄨𑄁𑄏𑄳𑄠𑄬 𑄉𑄧𑄢𑄳𑄦𑄬𑅁 𑄥𑄳𑄠𑄬𑄚𑄴 𑄈𑄧𑄝𑄧𑄢𑄴 𑄛𑄳𑄃𑄬𑄭 𑄃𑄇𑄴𑄝𑄧𑄢𑄬 𑄃𑄬𑄇𑄳𑄦𑄴𑄚𑄴 𑄇𑄟𑄴 𑄉𑄳𑄅𑄧𑄢𑄨𑄿𑄧𑄱𑅁</p>

<p>𑄃𑄇𑄴𑄝𑄧𑄢𑄬 𑄃𑄬𑄇𑄴𑄙𑄨𑄚𑄳𑄠𑄬 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄈𑄫𑄥𑄬𑄚𑄴 𑄈𑄀𑄢𑄬 𑄘𑄉𑄨 𑄃𑄬𑄇𑄳𑄦𑄴𑄚𑄴 𑄟𑄪𑄟𑄌𑄳𑄠𑄬𑄴 𑄌𑄨𑄙𑄨 𑄘𑄨𑄚𑄳𑄠𑄬𑄠𑄴 𑄝𑄧𑄢𑄴𑄟𑄳𑄦 𑄘𑄬𑄏𑄧𑄖𑄴 𑄛𑄘𑄬𑄿𑄧𑅁 𑄖𑄢𑄢𑄳𑄦𑄬 𑄇𑄧𑄦𑄳𑄣𑄧---"𑄃𑄨𑄠𑄳𑄦𑄬𑄚𑄴 𑄃𑄬𑄇𑄳𑄦𑄴𑄚𑄴
𑄎𑄧𑄢𑄪𑄣𑄨 𑄟𑄪-𑄟𑄌𑄳𑄠𑄬𑄴 𑄌𑄨𑄙𑄨! 𑄖𑄪𑄟𑄳𑄦𑄨 𑄚𑄨𑄎𑄳𑄠𑄬 𑄎𑄬𑄭𑄚𑄳𑄠𑄬𑄠𑄴 𑄝𑄧𑄢𑄴𑄟𑄳𑄦 𑄢𑄎𑄢𑄳𑄦𑄬 𑄘𑄧𑄱 𑄉𑄳𑄆"𑅁 𑄝𑄧𑄢𑄴𑄟𑄳𑄦𑄖𑄴 𑄎𑄬𑄭 𑄖𑄢𑄳𑄦 𑄢𑄎𑄣𑄳𑄆 𑄘𑄬𑄊 𑄦𑄧𑄝𑄢𑄴</p>

<p>𑄦𑄪𑄊𑄪𑄟𑄴 𑄟𑄉𑄨𑄣𑄇𑄴𑄈𑄳𑄆, 𑄢𑄎𑄭 𑄈𑄧𑄝𑄧𑄢𑄴 𑄛𑄳𑄄𑄬𑄭 𑄞𑄝𑄧𑄚𑄖𑄴 𑄛𑄧𑄿𑄧𑅁 𑄈𑄨𑄚𑄴𑄙𑄪𑄌𑄴𑄗𑄚𑄧 𑄥𑄧𑄟𑄴𑄴𑄘𑄧𑄢𑄴 𑄝𑄧𑄢𑄴𑄟𑄳𑄦 𑄃𑄪𑄉𑄪𑄢𑄳𑄠𑄬 𑄇𑄨 𑄌𑄳𑄅𑄧𑄇𑄴 𑄛𑄘𑄬𑄿𑄧 𑄚𑄳𑄦 𑄇𑄨? 𑄎𑄬𑄢𑄬 𑄌𑄨𑄙𑄨𑄊𑄚𑄴
𑄟𑄘𑄬𑄚𑄳𑄠𑄬𑄠𑄴 𑄘𑄬𑄦𑄳𑄣𑄧 𑄌𑄨𑄙𑄨𑄊𑄚𑄧𑄖𑄴 𑄣𑄬𑄊 𑄃𑄊𑄬 --! 𑄖𑄬 𑄖𑄳𑄦𑄬 𑄖𑄢𑄣𑄳𑄆𑄴 𑄏𑄘𑄨 𑄘𑄬𑄊 𑄉𑄳𑄅𑄧𑄢𑄨𑄣𑄧𑄱𑅁 𑄟𑄖𑄴𑄧𑄢𑄴 𑄌𑄨𑄙𑄨𑄊𑄚𑄴 𑄛𑄳𑄅𑄧𑄢𑄨𑄚𑄳𑄠𑄬𑄠𑄴 𑄖𑄬 𑄃 𑄟𑄳𑄃𑄧𑄇𑄴 𑄦𑄧𑄣𑄧𑅁 𑄌𑄨𑄙𑄨𑄊𑄚𑄧𑄖𑄴
𑄣𑄬𑄊 𑄃𑄊𑄬 "𑄃𑄬𑄭 𑄘𑄨𑄎𑄧𑄚𑄴 𑄟𑄚𑄳𑄦𑄳𑄦𑄴𑄧𑄱𑄢𑄴 𑄃𑄬𑄇𑄴𑄎𑄧𑄚𑄧 𑄚𑄋𑄴 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄃𑄬𑄇𑄴𑄎𑄧𑄚𑄧 𑄚𑄋𑄴 𑄃𑄬 𑄘𑄨𑄎𑄧𑄚𑄴 𑄟𑄚𑄦𑄌𑄴 𑄦𑄧𑄣𑄇𑄴 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄈𑄪𑄥𑄬𑄚𑄴 𑄈𑄀, 𑄖𑄢𑄳𑄦𑄢𑄳𑄦𑄬 𑄛𑄪𑄚𑄨𑄴𑄟
𑄢𑄬𑄘𑄳𑄅𑄧𑄖𑄴 𑄜𑄏𑄨 𑄘𑄨𑄌𑄴"𑅁 𑄖𑄢𑄳𑄦𑄢𑄴 𑄌𑄨𑄚𑄴𑄛𑄧𑄌𑄳𑄦𑄴𑄧𑄚𑄴 𑄣𑄳𑄆 𑄣𑄭, 𑄖 𑄟𑄚𑄫𑄌𑄳𑄦𑄴𑄪𑄚𑄧𑄱𑄢𑄳𑄦𑄬 𑄦𑄪𑄊𑄪𑄟𑄴 𑄉𑄳𑄅𑄧𑄣𑄴𑄿𑄳𑄠𑄧, "𑄃𑄨𑄉𑄪𑄚𑄧𑄱𑄢𑄳𑄦𑄬 𑄘𑄳𑄅𑄧𑄣𑄳𑄆𑄬 𑄈𑄬𑄝𑄢𑄴 𑄗𑄬𑄝𑄢𑄴 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄳𑄦𑄨𑄘𑄧𑄱𑅁
𑄌𑄬𑄠𑄳𑄦𑄧 𑄎𑄬𑄚𑄳𑄦𑄬 𑄙𑄳𑄆𑄬 𑄎𑄬 𑄚𑄧𑄝𑄢𑄧𑄚𑄴"𑅁 𑄃𑄨𑄚𑄴𑄙𑄨 𑄖𑄬 𑄖 𑄟𑄳𑄅𑄧𑄚𑄴𑄖𑄨𑄴𑄉𑄪𑄚𑄴𑄘𑄳𑄆 𑄍𑄧𑄣𑄳𑄦𑄴 𑄉𑄳𑄅𑄧𑄣𑄴𑄿𑄳𑄠𑄧𑅁 𑄖 𑄟𑄳𑄅𑄧𑄚𑄴𑄖𑄨𑄴𑄠𑄬 𑄇𑄧𑄦𑄳𑄣𑄧,---" 𑄃𑄨𑄠𑄳𑄦𑄧𑄖𑄴 𑄈𑄟𑄇𑄳𑄦𑄴𑄠𑄴 𑄞𑄧𑄎𑄧𑄟𑄳𑄦𑄚𑄴
𑄉𑄳𑄅𑄧𑄟𑄳𑄦𑄪𑄢𑄴 𑄃𑄊𑄬, 𑄃𑄳𑄃𑄚𑄧𑄦𑄳𑄣𑄬 𑄖𑄢𑄳𑄦𑄢𑄳𑄦𑄬 𑄥𑄨𑄙𑄪 𑄜𑄏𑄨 𑄘𑄨 𑄛𑄖𑄴𑄧𑅁 𑄦𑄨𑄖𑄴𑄙𑄪𑄢𑄧𑄱𑄖𑄴 𑄇𑄳𑄠𑄬 𑄘𑄨 𑄛𑄘𑄬𑄿𑄧 "? 𑄢𑄎𑄭 𑄞𑄝𑄨𑄣𑄧𑄱 𑄃𑄨𑄊𑄪𑄚𑄴 𑄈𑄟𑄇𑄳𑄦𑄴𑄠𑄴 𑄓𑄋𑄳𑄦𑄧𑄢𑄴 𑄈𑄬𑄟𑄧𑄘 𑄝𑄧𑄣 𑄟𑄚𑄫𑄌𑄴
𑄦𑄧𑄝𑄇𑄴, 𑄥𑄬𑄖𑄳𑄠𑄬𑄴𑄠𑄴 𑄟𑄚𑄳𑄦𑄳𑄠𑄬𑄴𑄠𑄴 𑄈𑄧𑄝𑄧𑄢𑄴 𑄚𑄧𑄛𑄳𑄃𑄚𑄴 𑄛𑄢𑄳𑄦 𑄉𑄳𑄅𑄧𑄢𑄳𑄦𑄨 𑄃𑄨𑄙𑄪 𑄛𑄙𑄬𑄠𑄬𑄘𑄬𑅁</p>
 
<p>𑄃𑄨𑄚𑄴𑄙𑄨 𑄝𑄨𑄢𑄴𑄝𑄧𑄣𑄳𑄅𑄳𑄆𑄴𑄧 𑄈𑄫𑄥𑄬𑄚𑄴 𑄈𑄀𑄠𑄧 𑄞𑄝𑄧𑄚𑄖𑄴 𑄛𑄧𑄿𑄇𑄴𑅁 𑄌𑄨𑄙𑄨𑄊𑄚𑄧𑄖𑄴 𑄇𑄨 𑄗𑄬𑄭 𑄛𑄢𑄬!</p>
	 
<p>𑄇𑄨𑄚𑄴𑄘𑄪 𑄢𑄎𑄞𑄧𑄱𑄢𑄴 𑄟𑄳𑄃𑄧𑄱𑄚𑄴 𑄌𑄬𑄭𑄚𑄳𑄦𑄳𑄠𑄬𑄠𑄴 𑄖𑄢𑄳𑄦𑄢𑄴 𑄃𑄬 𑄞𑄛𑄳𑄦𑄴𑄚𑄴 𑄎𑄳𑄅𑄧𑄚𑄴𑄟𑄬𑄠𑄳𑄦𑄬, 𑄖𑄢𑄳𑄦 𑄈𑄟𑄇𑄳𑄦𑄴𑄠𑄴 𑄝𑄨𑄝𑄧𑄘𑄧𑄖𑄴𑅁 𑄃𑄳𑄃 𑄚𑄧𑄦𑄳𑄣𑄬 𑄃𑄨𑄙𑄪𑄇𑄳𑄦𑄴𑄪𑄚𑄴 𑄥𑄳𑄅𑄧𑄐𑄳𑄠𑄴𑄣𑄳𑄆 𑄇𑄨𑄖𑄳𑄦𑄳𑄠𑄬𑄴𑄠𑄴
𑄃𑄟𑄳𑄦𑄢𑄳𑄦𑄬 𑄛𑄢𑄳𑄦 𑄘𑄳𑄠𑄬 𑄝𑄏𑄳𑄆𑄬 𑄘𑄨𑄘𑄳𑄠𑄬𑄇𑄴? 𑄈𑄫𑄥𑄬𑄚𑄴 𑄈𑄀 𑄘𑄧𑄢𑄬 𑄝𑄨𑄢𑄴𑄝𑄧𑄣𑄧 𑄥𑄨𑄙𑄪 𑄞𑄳𑄅𑄧𑄎𑄨 𑄛𑄳𑄅𑄧𑄢𑄨𑄚𑄳𑄠𑄬𑄠𑄴 𑄇𑄧𑄦𑄳𑄣𑄧, -- "𑄝𑄨𑄢𑄴𑄝𑄧𑄣𑄴 𑄖𑄭𑄪𑄙𑄧 𑄉𑄳𑄠𑄬𑄚𑄨 𑄟𑄚𑄫𑄌𑄴 𑄟𑄧𑄢𑄳𑄦𑄬 𑄃𑄬𑄇𑄴𑄇 𑄃𑄬
𑄝𑄨𑄝𑄧 𑄖𑄳𑄦𑄴𑄚𑄧𑄖𑄳𑄦𑄴𑄪𑄚𑄴 𑄝𑄎𑄬𑄌𑄴𑅁 𑄟𑄭𑄪 𑄖𑄧𑄥𑄨𑄙𑄪 𑄎𑄧𑄚𑄧𑄟𑄴𑄟𑄳𑄦𑄧𑄱 𑄢𑄨𑄚𑄨 𑄦𑄳𑄆 𑄗𑄬𑄟𑄴𑅁 𑄎𑄨𑄁𑄇𑄚𑄨𑄖𑄴 𑄟𑄭𑄪 𑄖𑄧𑄢𑄴 𑄘𑄳𑄅𑄧𑄣𑄴𑄚𑄬𑄭 𑄚𑄧𑄌𑄳𑄃𑄬𑄟𑄴 𑄃𑄳𑄃𑄢𑄴"𑅁 𑄝𑄨𑄢𑄴𑄝𑄧𑄣𑄬 𑄖𑄢𑄳𑄦𑄬 𑄃𑄏 𑄘𑄨𑄿𑄧𑄱, 𑄎𑄨𑄖𑄴𑄙𑄪𑄢𑄴
𑄛𑄢𑄬 𑄌𑄬𑄞𑄧, 𑄃𑄳𑄃 𑄖 𑄙𑄧𑄊𑄬 𑄙𑄧𑄊𑄬 𑄇𑄧𑄙 𑄇𑄧𑄝𑄖𑄳𑄠𑄬𑄴𑄠𑄴 𑄥𑄨𑄊𑄬𑄭 𑄘𑄨𑄿𑄧𑄱𑅁 𑄥𑄬 𑄃𑄧𑄝𑄧𑄌𑄴𑄗𑄖𑄴 𑄘𑄧𑄱𑄢𑄴 𑄈𑄪𑄣𑄨 𑄝𑄧𑄢𑄴𑄟𑄳𑄦 𑄟𑄳𑄅𑄧𑄚𑄴𑄖𑄨𑄴𑄞𑄧𑄱 𑄥𑄳𑄅𑄧𑄟𑄬𑄚𑄳𑄠𑄬𑄠𑄴 𑄇𑄧𑄿𑄧𑄊𑄨,--- "𑄟𑄭𑄪 𑄈𑄧𑄝𑄧𑄢𑄴 𑄛𑄳𑄃𑄁
𑄖𑄳𑄅𑄧𑄟𑄳𑄦 𑄘𑄨𑄎𑄧𑄚𑄧𑄖𑄳𑄦𑄴𑄪𑄚𑄴 𑄃𑄬𑄇𑄴𑄎𑄧𑄚𑄴 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄃𑄬𑄇𑄴𑄎𑄧𑄚𑄴 𑄈𑄫𑄥𑄬𑄚𑄴 𑄈𑄀𑅁 𑄟𑄖𑄴𑄧𑄢𑄴 𑄃𑄨𑄠𑄳𑄦𑄬𑄚𑄴 𑄇𑄧𑄝𑄚𑄩? 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄬 𑄇𑄨𑄖𑄳𑄦𑄳𑄠𑄬𑄴𑄠𑄴 𑄛𑄪𑄚𑄨𑄴𑄟 𑄢𑄬𑄘𑄳𑄅𑄧𑄖𑄴 𑄖𑄳𑄅𑄧𑄟𑄳𑄦𑄢𑄳𑄦𑄬 𑄜𑄏𑄨
𑄘𑄨𑄝𑄳𑄠𑄬𑄢𑄴 𑄌𑄨𑄙𑄨𑄠𑄬𑄚𑄧𑄖𑄴 𑄣𑄳𑄃𑄬𑄇𑄳𑄦𑄳𑄠𑄬𑄴"? 𑄝𑄨𑄢𑄴𑄝𑄧𑄣𑄬 𑄇𑄧𑄦𑄳𑄣𑄧 "𑄃𑄟𑄳𑄦 𑄥𑄧𑄟𑄴𑄴𑄘𑄬 𑄃𑄧𑄟𑄧𑄇𑄧𑄘𑄧 𑄘𑄳𑄅𑄧𑄠𑄬𑄝𑄳𑄃𑄚𑄴 𑄃𑄳𑄃 𑄞𑄣𑄬𑄙𑄧𑄢𑄴 𑄇𑄟𑄚𑄳𑄦𑄨 𑄉𑄧𑄢𑄳𑄦𑄬𑅁 𑄖𑄪𑄟𑄨 𑄘𑄳𑄅𑄧𑄠𑄬 𑄉𑄳𑄅𑄧𑄢𑄳𑄦𑄨 𑄖
𑄣𑄬𑄇𑄳𑄦𑄳𑄠𑄬𑄴 𑄙𑄧𑄊𑄬 𑄉𑄧𑄢𑄳𑄦𑄧"𑅁 𑄈𑄫𑄥𑄬𑄚𑄴 𑄈𑄀 𑄎𑄪𑄚𑄨𑄠𑄳𑄦𑄧 𑄘𑄧𑄢𑄬 𑄃𑄙𑄟𑄧𑄢 𑄖𑄬𑄠𑄳𑄦𑄧 𑄇𑄧𑄿𑄧, "𑄦𑄳𑄆𑄧 𑄘𑄳𑄅𑄧𑄠𑄬 𑄉𑄳𑄅𑄧𑄢𑄳𑄦𑄨 𑄃𑄟𑄳𑄦𑄢𑄳𑄦𑄬 𑄥𑄬𑄙𑄧𑄊𑄬 𑄜𑄏𑄨𑄘𑄨𑄦𑄳𑄣𑄳𑄠𑄬 𑄉𑄧𑄟𑄴 𑄦𑄧𑄝𑄧"𑅁 𑄥𑄨𑄠𑄬𑄚𑄴 𑄥𑄪𑄚𑄨
𑄟𑄳𑄅𑄧𑄚𑄴𑄖𑄨𑄴𑄠𑄬 𑄃𑄟𑄳𑄦𑄧𑄇𑄴 𑄦𑄳𑄆 𑄢𑄎𑄢𑄳𑄦𑄬 𑄇𑄧𑄣𑄧𑄊𑄳𑄆,---"𑄟𑄧𑄦𑄢𑄌𑄴,𑄃𑄨𑄉𑄪𑄚𑄳𑄦𑄧𑄱𑄢𑄴 𑄈𑄟𑄇𑄭 𑄇𑄧𑄚𑄳𑄦𑄧 𑄇𑄢𑄧𑄚𑄴 𑄗𑄬𑄝𑄧𑅁 𑄃𑄳𑄃 𑄚𑄧𑄦𑄳𑄣𑄬 𑄝𑄚𑄳𑄦 𑄛𑄪𑄚𑄨𑄴𑄟 𑄢𑄬𑄘𑄳𑄅𑄧𑄖𑄴 𑄇𑄳𑄠𑄬 𑄜𑄏𑄨 𑄘𑄬𑄚"?
𑄢𑄎𑄭 𑄇𑄧𑄦𑄳𑄣𑄧,-- "𑄜𑄏𑄨 𑄚𑄧 𑄘𑄨𑄦𑄳𑄣𑄳𑄠𑄬 𑄙𑄧 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄬 𑄃𑄟𑄳𑄦 𑄃𑄪𑄉𑄪𑄢𑄳𑄠𑄬 𑄃𑄧𑄟𑄧𑄇𑄧𑄘𑄧 𑄝𑄬𑄎𑄢𑄴 𑄦𑄧𑄝𑄧"𑅁</p>

<p>𑄝𑄨𑄢𑄴𑄝𑄧𑄣𑄬 𑄃𑄨𑄚𑄴𑄙𑄨 𑄈𑄫𑄥𑄬𑄚𑄴 𑄈𑄀 𑄣𑄳𑄆 𑄖𑄬𑄟𑄴𑄟𑄁 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦𑄬 𑄇𑄧𑄿𑄧,--"-𑄖𑄢𑄳𑄦 𑄃𑄟𑄳𑄦𑄢𑄳𑄦𑄬 𑄎𑄧𑄇𑄳𑄦𑄬𑄴 𑄜𑄏𑄨 𑄘𑄳𑄠𑄬 𑄚𑄨𑄝𑄳𑄠𑄬𑄇𑄴,--- 𑄟𑄭𑄪 𑄃𑄇𑄬𑄴 𑄜𑄏𑄨 𑄦𑄳𑄅𑄧𑄙𑄪𑄋𑄴
𑄌𑄬𑄭𑄟𑄴,𑄃𑄳𑄃 𑄖𑄪𑄠𑄳𑄦𑄴𑄧 𑄃𑄇𑄬𑄴 𑄜𑄏𑄨 𑄦𑄧𑄘𑄬 𑄌𑄬𑄭𑄌𑄴𑅁 𑄝𑄉𑄨𑄠𑄳𑄦𑄬𑄚𑄴 𑄟𑄭𑄪 𑄥𑄟𑄬𑄣𑄬𑄟𑄴"𑅁 𑄛𑄪𑄚𑄨𑄴𑄟 𑄢𑄬𑄘𑄳𑄅𑄧𑄖𑄴 𑄎𑄧𑄇𑄳𑄦𑄬𑄴 𑄖𑄢𑄳𑄦𑄢𑄳𑄦𑄬 𑄜𑄏𑄨 𑄘𑄳𑄠𑄬 𑄚𑄨𑄦𑄳𑄣𑄳𑄠𑄬𑄇𑄴,𑄝𑄨𑄢𑄴𑄝𑄧𑄣𑄬 𑄇𑄧𑄿𑄧,---"
𑄃𑄟𑄳𑄦𑄢𑄳𑄦𑄬 𑄜𑄏𑄨 𑄘𑄨𑄝𑄳𑄠𑄬𑄢𑄴 𑄌𑄨𑄘𑄨𑄠𑄬𑄚𑄴 𑄟𑄭𑄪 𑄚𑄨𑄎𑄧𑄱𑄦𑄘𑄬 𑄘𑄧𑄱𑄋𑄴𑄊𑄨, 𑄥𑄬𑄚𑄧𑄖𑄳𑄠𑄬𑄴𑄠𑄴 𑄟𑄧𑄢𑄳𑄦𑄬 𑄃𑄇𑄬𑄴 𑄜𑄏𑄨 𑄘𑄧𑄱"𑅁 𑄣𑄧𑄉𑄬 𑄣𑄧𑄉𑄬 𑄈𑄫𑄥𑄬𑄚𑄴𑄈𑄀𑄠𑄧 𑄇𑄧𑄿𑄧,--" 𑄟𑄭𑄪 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄧𑄢𑄴
𑄥𑄪𑄟𑄪𑄚𑄴𑄘𑄨,𑄟𑄭𑄪 𑄝𑄬𑄌𑄴 𑄥𑄧𑄘𑄧𑄢𑄴,-- 𑄥𑄬𑄖𑄬𑄴𑄠𑄴 𑄟𑄧𑄢𑄳𑄦𑄬 𑄃𑄇𑄬𑄴 𑄜𑄏𑄨 𑄘𑄧𑄱"𑅁 𑄥𑄳𑄠𑄬𑄚𑄨 𑄘𑄳𑄄𑄬 𑄝𑄪𑄏𑄨 𑄚𑄧𑄝𑄢𑄨 𑄟𑄳𑄅𑄧𑄚𑄴𑄖𑄨𑄴𑄠𑄬 𑄝𑄨𑄢𑄴𑄝𑄧𑄣𑄧𑄢𑄳𑄦𑄬 𑄃𑄬𑄇𑄴 𑄇𑄪𑄢𑄬𑄚𑄴𑄙𑄨 𑄘𑄉𑄨 𑄚𑄨𑄚𑄳𑄠𑄬𑄠𑄴 𑄇𑄧𑄣𑄧𑄊𑄳𑄆,--
𑄖𑄭𑄪 𑄎𑄪𑄚𑄨 𑄇𑄳𑄃𑄧𑄌𑄴, 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄉𑄬 𑄜𑄏𑄨 𑄦𑄧𑄝𑄢𑄴 𑄌𑄳𑄃𑄌𑄴, 𑄥𑄬𑄿 𑄖𑄧𑄢𑄳𑄦𑄬 𑄃𑄇𑄬𑄴 𑄜𑄏𑄨 𑄘𑄨𑄝𑄧𑄱𑄋𑄴𑅁 𑄝𑄨𑄢𑄴𑄝𑄧𑄣𑄬 𑄖𑄳𑄃𑄬 𑄇𑄧𑄦𑄳𑄣𑄧,--𑄎𑄪𑄚𑄨 𑄥𑄧𑄖𑄳𑄠𑄴𑄧 𑄘𑄧𑄱, 𑄟𑄭𑄪 𑄇𑄢𑄧𑄚𑄳𑄦𑄚𑄴
𑄇𑄧𑄦𑄳𑄣𑄬,𑄟𑄧𑄢𑄳𑄦𑄬 𑄃𑄇𑄬𑄴 𑄜𑄏𑄨 𑄘𑄨𑄝𑄳𑄠𑄬, 𑄖𑄳𑄃𑄬 𑄇𑄢𑄧𑄚𑄳𑄦𑄚𑄴 𑄇𑄳𑄅𑄧𑄟𑄴𑄞𑄬𑅁 𑄟𑄳𑄅𑄧𑄚𑄴𑄖𑄨𑄴𑄠𑄬 𑄖𑄳𑄃𑄬 𑄖𑄢𑄳𑄦𑄬 𑄥𑄧𑄖𑄳𑄠𑄴𑄧 𑄘𑄨𑄦𑄳𑄣𑄧𑄱𑅁 𑄝𑄨𑄢𑄴𑄝𑄧𑄣𑄬 𑄖𑄳𑄦𑄬 𑄟𑄳𑄅𑄧𑄚𑄴𑄖𑄨𑄴𑄢𑄳𑄦𑄬 𑄇𑄧𑄦𑄳𑄣𑄧,---𑄃𑄨𑄠𑄳𑄦𑄬𑄚𑄴
𑄃𑄟𑄳𑄦𑄥𑄨𑄙𑄪 𑄥𑄧𑄝𑄧𑄢𑄧𑄚𑄴 𑄦𑄳𑄅𑄧𑄠𑄳𑄦𑄬,--𑄃𑄬𑄌𑄳𑄠𑄬𑄴 𑄢𑄬𑄘𑄳𑄅𑄧𑄖𑄴 𑄎𑄬 𑄃𑄇𑄬𑄴 𑄜𑄏𑄨 𑄦𑄧𑄝𑄧 𑄖𑄬 𑄃𑄬𑄎𑄬𑄖𑄳𑄦𑄬𑄴 𑄎𑄧𑄚𑄴𑄟𑄧𑄖𑄴 𑄃𑄬 𑄢𑄬𑄌𑄴𑄎𑄳𑄠𑄧𑄉𑄚𑄳𑄦𑄧𑄖𑄴 𑄢𑄎 𑄦𑄧𑄝𑄧𑄊𑄨𑅁 𑄟𑄳𑄅𑄧𑄚𑄴𑄖𑄨𑄴𑄠𑄬 𑄖𑄳𑄃𑄬 𑄉𑄳𑄅𑄧𑄟𑄪𑄢𑄳𑄃𑄚𑄴
𑄈𑄧𑄝𑄧𑄢𑄴 𑄛𑄳𑄃𑄬𑄭 𑄢𑄎𑄢𑄳𑄦𑄬 𑄎𑄚𑄬𑄣𑄧𑅁 𑄢𑄎𑄭 𑄖𑄳𑄦𑄬 𑄟𑄳𑄅𑄧𑄚𑄴𑄖𑄨𑄴𑄢𑄳𑄦𑄬 𑄇𑄧𑄦𑄳𑄣𑄧,-- 𑄟𑄭𑄪,𑄟𑄧 𑄛𑄧𑄱𑄞𑄧𑄱 𑄝𑄘𑄬 𑄇𑄧𑄚𑄳𑄦𑄧𑄎𑄧𑄚𑄴 𑄃𑄬 𑄢𑄬𑄌𑄴𑄎𑄳𑄠𑄧𑄖𑄴 𑄢𑄎 𑄦𑄧𑄝𑄖𑄳𑄦𑄳𑄠𑄬𑄴𑄠𑄴 𑄚𑄧𑄘𑄨𑄟𑄴𑅁 𑄖𑄢𑄳𑄦𑄢𑄳𑄦𑄬 𑄜𑄏𑄨
𑄚𑄧𑄘𑄧𑄱𑅁 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄧𑄢𑄳𑄦𑄬 𑄃𑄬𑄇𑄳𑄦𑄴𑄚𑄴 𑄌𑄨𑄙𑄨 𑄣𑄬𑄊 𑄦𑄳𑄅𑄧𑄇𑄴,-- "𑄖𑄧 𑄌𑄨𑄙𑄨 𑄠𑄬𑄚𑄧𑄖𑄴 𑄖𑄢𑄳𑄦 𑄘𑄪𑄌𑄳𑄠𑄬𑄴𑄚𑄳𑄦𑄨 𑄚𑄳𑄃𑄧 𑄎𑄚𑄌𑄴,𑄖𑄢𑄳𑄦 𑄃𑄟𑄳𑄦 𑄢𑄬𑄌𑄴𑄎𑄳𑄠𑄧𑄖𑄴 𑄇𑄧𑄚𑄳𑄦𑄧 𑄘𑄪𑄌𑄴
𑄚𑄳𑄃𑄧𑄉𑄧𑄢𑄳𑄦𑄧𑄚𑄴,𑄥𑄬𑄚𑄧𑄖𑄳𑄠𑄬𑄴𑄠𑄴 𑄃𑄟𑄳𑄦𑄨 𑄖𑄢𑄳𑄦𑄢𑄳𑄦𑄬 𑄜𑄏𑄨 𑄘𑄨 𑄚𑄧 𑄝𑄢𑄨𑄣𑄧𑄱𑄋𑄴"𑅁 𑄇𑄧𑄙𑄊𑄚𑄴 𑄟𑄳𑄅𑄧𑄚𑄴𑄖𑄨𑄴𑄠𑄬 𑄝𑄨𑄢𑄴𑄝𑄧𑄣𑄧𑄢𑄳𑄦𑄬 𑄇𑄳𑄆𑄚𑄳𑄠𑄬𑄠𑄴 𑄝𑄨𑄢𑄴𑄝𑄧𑄣𑄬 𑄢𑄎𑄢𑄳𑄦𑄬 𑄇𑄧𑄦𑄳𑄣𑄧,
"-𑄟𑄧𑄦𑄢𑄌𑄴,𑄃𑄨𑄠𑄳𑄦𑄬𑄚𑄴 𑄇𑄬𑄎𑄚𑄳𑄦𑄳𑄠𑄬𑄴 𑄃𑄳𑄅𑄧𑄚𑄳𑄠𑄬𑄴𑄠𑄴,𑄖𑄧 𑄟𑄳𑄅𑄧𑄚𑄴𑄖𑄨𑄴𑄠𑄬 𑄟𑄧𑄢𑄳𑄦𑄬 𑄃𑄇𑄬𑄴 𑄜𑄏𑄨 𑄘𑄨𑄝𑄧𑄱 𑄞𑄨𑄣𑄨 𑄥𑄧𑄖𑄳𑄠𑄴𑄧𑄘𑄳𑄠𑄬, 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄟𑄳𑄦𑄢𑄳𑄦𑄬 𑄜𑄏𑄨 𑄚𑄧 𑄘𑄨𑄘𑄳𑄠𑄬? 𑄃𑄟𑄳𑄦𑄢𑄳𑄦𑄬 𑄜𑄏𑄨
𑄘𑄧𑄱"𑅁 𑄢𑄎𑄭 𑄖𑄢𑄳𑄦 𑄇𑄧𑄙 𑄚𑄧𑄥𑄪𑄚𑄨 𑄏𑄘𑄨 𑄏𑄘𑄨 𑄖𑄢𑄳𑄦𑄢𑄳𑄦𑄬 𑄝𑄧𑄢𑄴𑄟𑄳𑄦 𑄥𑄨𑄟𑄨𑄚𑄳𑄠𑄬 𑄛𑄢𑄴 𑄉𑄳𑄅𑄧𑄢𑄳𑄦𑄨 𑄘𑄨𑄝𑄳𑄠𑄬𑄢𑄴 𑄦𑄪𑄉𑄪𑄟𑄴 𑄉𑄳𑄅𑄧𑄣𑄴𑄿𑄳𑄠𑄧𑅁 𑄘𑄨𑄣𑄨𑄴𑄖𑄴 𑄣𑄪𑄟𑄨𑄚𑄳𑄠𑄬𑄠𑄴 𑄝𑄬𑄇𑄴𑄇𑄚𑄳𑄦𑄨 𑄎𑄧𑄇𑄳𑄦𑄬𑄴
𑄃𑄇𑄴𑄝𑄧𑄢𑄧𑄢𑄳𑄦𑄬 𑄇𑄧𑄿𑄇𑄳𑄦𑄨𑄴,-- 𑄃𑄇𑄴𑄝𑄧𑄢𑄬 𑄈𑄫𑄥𑄬𑄚𑄴 𑄈𑄀𑄢𑄬 𑄇𑄧𑄦𑄳𑄣𑄧,-- 𑄈𑄫𑄥𑄬𑄚𑄴 𑄈𑄀, ---- 𑄃𑄬𑄝𑄢𑄴 𑄝𑄪𑄏𑄨 𑄛𑄣𑄳𑄠𑄬𑄴,𑄇𑄨𑄖𑄳𑄦𑄳𑄠𑄬𑄴𑄠𑄴 𑄟𑄭𑄪 𑄝𑄨𑄢𑄴𑄝𑄧𑄣𑄧𑄢𑄳𑄦𑄬 𑄛𑄧𑄴𑄙𑄚𑄴 𑄟𑄳𑄅𑄧𑄚𑄴𑄖𑄨𑄴 𑄝𑄚𑄬𑄠𑄳𑄦𑄧𑄋𑄴
? 𑄈𑄫𑄥𑄬𑄚𑄴 𑄈𑄀 𑄟𑄙 𑄚𑄨𑄉𑄪𑄌𑄳𑄦𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄇𑄧𑄦𑄳𑄣𑄧,--- 𑄎𑄀𑄦𑄛𑄧𑄚, 𑄟𑄧𑄢𑄴 𑄚𑄳𑄠𑄌𑄴𑄎𑄳𑄠𑄧 𑄟𑄧𑄎𑄨𑄟𑄴 𑄥𑄨𑄇𑄳𑄦𑄳𑄠𑄬𑄴 𑄦𑄳𑄅𑄧𑄠𑄳𑄦𑄬𑅁 𑄟𑄭𑄪 𑄎𑄨𑄁𑄇𑄚𑄨𑄖𑄴 𑄃𑄳𑄃𑄢𑄴 𑄝𑄨𑄢𑄴𑄝𑄧𑄣𑄧𑄢𑄳𑄦𑄬 𑄛𑄨𑄏𑄪𑄟𑄴
𑄚𑄧𑄉𑄳𑄅𑄧𑄢𑄳𑄦𑄨𑄟𑄴𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄞𑄢𑄧𑄖𑄴 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄧𑄢𑄴 𑄛𑄧𑄴𑄙𑄚𑄴 𑄟𑄳𑄅𑄧𑄚𑄴𑄖𑄨𑄴𑄞𑄧𑄱𑄢𑄴 𑄚𑄋𑄳𑄦𑄚𑄴 𑄇𑄨 𑄃𑄬𑄦𑄳𑄣𑄧? 𑄈. 𑄈𑄫𑄥𑄬𑄚𑄴 𑄈𑄀 𑄇𑄧𑄚𑄳𑄦𑄴 𑄃𑄬𑄦𑄳𑄣𑄧?
𑄉. 𑄃𑄇𑄴𑄝𑄧𑄢𑄬 𑄃𑄬𑄇𑄴𑄙𑄨𑄚𑄳𑄠𑄬𑄴 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄈𑄫𑄥𑄬𑄚𑄴 𑄈𑄀𑄢𑄬 𑄇𑄪𑄙𑄪 𑄘𑄨 𑄛𑄙𑄬𑄠𑄳𑄦𑄬? 𑄊. 𑄃𑄇𑄴𑄝𑄧𑄢𑄬 𑄝𑄧𑄢𑄴𑄟𑄳𑄦 𑄢𑄎𑄢𑄳𑄦𑄬 𑄇𑄨 𑄌𑄨𑄙𑄨 𑄣𑄳𑄃𑄬𑄇𑄳𑄦𑄳𑄠𑄬𑄴? 𑄋. 𑄝𑄧𑄢𑄴𑄟𑄳𑄦 𑄘𑄬𑄏𑄧𑄖𑄳𑄦𑄴𑄪𑄚𑄴
𑄜𑄨𑄢𑄨 𑄃𑄳𑄃𑄬𑄭 𑄃𑄇𑄴𑄝𑄧𑄢𑄴 𑄃𑄳𑄃 𑄈𑄫𑄥𑄬𑄚𑄴 𑄈𑄀 𑄝𑄬𑄇𑄴𑄇𑄚𑄳𑄦𑄨 𑄎𑄧𑄇𑄳𑄦𑄬𑄴 𑄇𑄧𑄿𑄇𑄳𑄦𑄨𑄴 𑄥𑄧𑄇𑄳𑄦𑄬𑄴 𑄃𑄇𑄴𑄝𑄧𑄢𑄬 𑄇𑄨 𑄇𑄳𑄃𑄳𑄅𑄧𑄠𑄳𑄦𑄬? 𑄌. "𑄃𑄟𑄳𑄦 𑄥𑄧𑄟𑄴𑄴𑄘𑄬 𑄃𑄧𑄟𑄧𑄇𑄧𑄘𑄧 𑄘𑄳𑄅𑄧𑄠𑄬𑄝𑄳𑄃𑄚𑄴 𑄃𑄳𑄃 𑄞𑄣𑄬𑄙𑄧𑄢𑄴
𑄇𑄟𑄚𑄳𑄦𑄨 𑄉𑄧𑄢𑄳𑄦𑄬,"---- -𑄃𑄬 𑄇𑄧𑄙𑄊𑄚𑄴 𑄇𑄧𑄚𑄳𑄦𑄴 𑄇𑄳𑄃𑄳𑄅𑄧𑄠𑄳𑄦𑄬? 𑄇𑄢𑄳𑄦𑄬 𑄇𑄳𑄃𑄳𑄅𑄧𑄠𑄳𑄦𑄬? 𑄍. " 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄈𑄪𑄥𑄬𑄚𑄴 𑄈𑄀 𑄖𑄢𑄳𑄦𑄢𑄳𑄦𑄬 𑄃𑄬𑄭 𑄘𑄨𑄎𑄧𑄚𑄴 𑄟𑄚𑄳𑄦𑄳𑄦𑄴𑄧𑄱𑄢𑄴
𑄃𑄬𑄇𑄴𑄎𑄧𑄚𑄧 𑄚𑄋𑄴 𑄝𑄨𑄢𑄴𑄝𑄧𑄣𑄴 𑄃𑄳𑄃 𑄃𑄬𑄇𑄴𑄎𑄧𑄚𑄧 𑄚𑄋𑄴 𑄛𑄪𑄚𑄨𑄴𑄟 𑄢𑄬𑄘𑄳𑄅𑄧𑄖𑄴 𑄜𑄏𑄨 𑄘𑄨𑄌𑄴"𑅁 ---------𑄃𑄬 𑄇𑄧𑄙𑄊𑄚𑄴 𑄇𑄪𑄘𑄪 𑄣𑄬𑄊 𑄃𑄬𑄿𑄧? 𑄇𑄧𑄚𑄳𑄦𑄴 𑄣𑄳𑄃𑄬𑄇𑄳𑄦𑄳𑄠𑄬𑄴? 𑄇𑄢𑄳𑄦𑄬
𑄣𑄳𑄃𑄬𑄇𑄳𑄦𑄳𑄠𑄬𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄞𑄢𑄧𑄖𑄴 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄧𑄢𑄴 ----- 𑄚𑄋𑄬 𑄃𑄬𑄇𑄳𑄦𑄴𑄧𑄱 𑄦𑄨𑄚𑄴𑄘𑄪 𑄛𑄧𑄴𑄙𑄚𑄴 𑄟𑄳𑄅𑄧𑄚𑄴𑄖𑄨𑄴 𑄃𑄬𑄦𑄳𑄣𑄧𑅁 𑄈. 𑄃𑄇𑄴𑄝𑄧𑄢𑄬
𑄃𑄬𑄇𑄴𑄙𑄨𑄚𑄳𑄠𑄬 𑄝𑄨𑄢𑄴𑄝𑄧𑄣𑄴 𑄃𑄳𑄃 ------- 𑄘𑄉𑄨 𑄃𑄬𑄇𑄳𑄦𑄴𑄚𑄴 𑄟𑄪-𑄟𑄌𑄳𑄠𑄬𑄴 𑄌𑄨𑄙𑄨 𑄘𑄨𑄚𑄳𑄠𑄬𑄠𑄴 𑄝𑄧𑄢𑄴𑄟𑄳𑄦 𑄘𑄬𑄏𑄧𑄖𑄴 𑄛𑄘𑄬𑄿𑄧𑅁 𑄉. 𑄃𑄨𑄚𑄴𑄙𑄨 𑄝𑄨𑄢𑄴𑄝𑄧𑄣𑄳𑄅𑄳𑄆𑄴𑄧 𑄈𑄫𑄥𑄬𑄚𑄴 𑄈𑄀𑄠𑄧
------- 𑄛𑄧𑄿𑄇𑄴𑅁 𑄊. 𑄝𑄨𑄢𑄴𑄝𑄧𑄣𑄬 𑄃𑄨𑄚𑄴𑄙𑄨 𑄈𑄫𑄥𑄬𑄚𑄴 𑄈𑄀 𑄣𑄳𑄆 ----- 𑄉𑄳𑄅𑄧𑄢𑄳𑄦𑄨 𑄖𑄢𑄳𑄦𑄬 𑄇𑄧𑄿𑄧, 𑄋. ---- 𑄢𑄬𑄘𑄳𑄅𑄧𑄖𑄴 𑄎𑄧𑄇𑄬𑄴 𑄖𑄢𑄳𑄦𑄢𑄳𑄦𑄬 𑄜𑄏𑄨 𑄘𑄳𑄠𑄬 𑄚𑄨𑄦𑄳𑄣𑄳𑄠𑄬𑄇𑄴
𑅁</p>
	
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄞𑄢𑄧𑄖𑄴 𑄥𑄧𑄟𑄴𑄴𑄖𑄴 𑄃𑄇𑄴𑄝𑄧𑄢𑄧𑄢𑄴 𑄝𑄨𑄢𑄴𑄝𑄧𑄣𑄴 𑄚𑄋𑄬 𑄃𑄬𑄇𑄳𑄦𑄴𑄧𑄱 𑄦𑄨𑄚𑄴𑄘𑄪 𑄛𑄧𑄴𑄙𑄚𑄴 𑄟𑄳𑄅𑄧𑄚𑄴𑄖𑄨𑄴 𑄃𑄬𑄦𑄳𑄣𑄧𑅁 𑄈. 𑄃𑄇𑄴𑄝𑄧𑄢𑄬 𑄃𑄬𑄇𑄴𑄙𑄨𑄚𑄳𑄠𑄬 𑄝𑄨𑄢𑄴𑄝𑄧𑄣𑄴 𑄃𑄳𑄃
𑄈𑄫𑄥𑄬𑄚𑄴 𑄈𑄀𑄢𑄬 𑄘𑄉𑄨 𑄃𑄬𑄇𑄳𑄦𑄴𑄚𑄴 𑄟𑄪-𑄟𑄌𑄳𑄠𑄬𑄴 𑄌𑄨𑄙𑄨 𑄘𑄨𑄚𑄳𑄠𑄬𑄠𑄴 𑄝𑄁𑄣 𑄘𑄬𑄏𑄧𑄖𑄴 𑄛𑄘𑄬𑄿𑄧𑅁 𑄉. 𑄝𑄨𑄢𑄴𑄝𑄧𑄣𑄬 𑄇𑄧𑄦𑄳𑄣𑄧 "𑄃𑄟𑄳𑄦 𑄥𑄧𑄟𑄴𑄴𑄘𑄬 𑄃𑄧𑄟𑄧𑄇𑄧𑄘𑄧 𑄘𑄳𑄅𑄧𑄠𑄬𑄝𑄳𑄃𑄚𑄴 𑄃𑄳𑄃 𑄞𑄣𑄬𑄙𑄧𑄢𑄴
𑄇𑄟𑄚𑄳𑄦𑄨 𑄉𑄧𑄢𑄳𑄦𑄬𑅁 𑄊. 𑄢𑄎𑄭 𑄖𑄢𑄳𑄦 𑄇𑄧𑄙 𑄚𑄧𑄥𑄪𑄚𑄨 𑄏𑄘𑄨 𑄏𑄘𑄨 𑄖𑄢𑄢𑄳𑄦𑄬 𑄝𑄁𑄣𑄘𑄬𑄏𑄧𑄢𑄴 𑄥𑄨𑄟𑄨𑄚𑄳𑄠𑄬 𑄛𑄢𑄴 𑄉𑄳𑄅𑄧𑄢𑄳𑄦𑄨 𑄘𑄨𑄝𑄳𑄠𑄬𑄢𑄴 𑄦𑄪𑄉𑄪𑄟𑄴 𑄉𑄳𑄅𑄧𑄣𑄴𑄿𑄳𑄠𑄧 𑄋. 𑄈𑄫𑄥𑄬𑄚𑄴 𑄈𑄀 𑄃𑄬𑄦𑄳𑄣𑄧
𑄃𑄇𑄴𑄝𑄧𑄢𑄧𑄢𑄴 𑄥𑄪𑄟𑄪𑄚𑄴𑄘𑄨𑅁 𑄺. 𑄇𑄧𑄙 𑄎𑄧𑄢𑄧: 𑄟𑄳𑄅𑄧𑄚𑄴𑄖𑄨𑄴, 𑄝𑄪𑄖𑄴𑄙𑄨𑄝𑄧𑄣, 𑄟𑄪-𑄟𑄌𑄳𑄠𑄬𑄴, 𑄃𑄙𑄟𑄧𑄢, 𑄞𑄣𑄬𑄖𑄴, 𑄥𑄧𑄝𑄧𑄢𑄧𑄚𑄴, 𑄝𑄬𑄎𑄢𑄴, 𑄜𑄏𑄨𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄥𑄧𑄟𑄴𑄴𑄖𑄴
= 𑄢𑄎𑅁 𑄛𑄧𑄴𑄙𑄚𑄴 = 𑄃𑄎𑄳𑄃𑄧𑄣𑄴,𑄓𑄋𑄳𑄦𑄧𑄢𑄴𑅁 𑄜𑄏𑄨𑄘𑄬𑄚 = 𑄉𑄧𑄖𑄴𑄧𑄚𑄖𑄴 𑄜𑄣𑄴𑄘𑄨 𑄟𑄳𑄅𑄧𑄢𑄬𑄭 𑄜𑄬𑄣𑄚𑅁 𑄚𑄳𑄠𑄬𑄌𑄴𑄎𑄳𑄠𑄧 = 𑄃𑄪𑄎𑄨𑄖𑄴𑅁 𑄥𑄪𑄟𑄪𑄚𑄴𑄘𑄨 = 𑄟𑄳𑄅𑄧𑄉𑄳𑄅𑄧𑄢𑄴 𑄝𑄧𑄢𑄴 𑄞𑄬𑄭𑅁
𑄦𑄨𑄁𑄏𑄳𑄠𑄬 = 𑄛𑄨𑄏𑄪𑄟𑄴𑅁 𑄥𑄧𑄘𑄧𑄢𑄴 = 𑄃𑄨𑄖𑄴𑄧𑄱𑄇𑄪𑄘𑄪𑄟𑄴𑅁 𑄖𑄬𑄟𑄴𑄟𑄁 = 𑄍𑄧𑄣𑄳𑄦𑄴𑅁 𑄝𑄞𑄧𑄚 = 𑄌𑄨𑄚𑄬𑄴𑄘𑄳𑄠𑅁</p>

<h2>𑄌𑄋𑄴𑄟𑄳𑄦 𑄢𑄚𑄩 𑄇𑄣𑄬𑄚𑄴𑄘𑄨</h2>

<h3>𑄓𑄁𑄉𑄫 𑄃𑄪𑄟𑄌𑄧𑄢𑄧𑄚𑄴 𑄌𑄇𑄴𑄟𑄳𑄦</h3>

<p>𑄇𑄣𑄬𑄚𑄴𑄘𑄨 𑄢𑄚𑄩 𑄚𑄋𑄳𑄦𑄚𑄴 𑄖 𑄝𑄝𑄧𑄢𑄴 𑄝𑄳𑄅𑄧𑄎𑄳𑄃𑄬𑄠𑄴 𑄘𑄳𑄠𑄬 𑄃𑄏𑄧𑄣𑄴 𑄚𑄋𑄴 𑄚𑄳𑄄𑄧𑅁 𑄖𑄢𑄴 𑄃𑄏𑄧𑄣𑄴 𑄚𑄋𑄴 𑄦𑄧𑄣𑄧 𑄇𑄣𑄝𑄩𑅁 𑄇𑄬𑄠𑄬 𑄢𑄧𑄁 𑄇𑄣 𑄇𑄨𑄚𑄳𑄦𑄳𑄠𑄬𑄠𑄴 𑄖 𑄝𑄛𑄴 𑄉𑄪𑄎𑄳𑄅𑄧𑄋𑄴
𑄌𑄋𑄴𑄟𑄳𑄦 𑄖𑄢𑄳𑄦𑄬 𑄚𑄳𑄅𑄧𑄚𑄬𑄠𑄳𑄦𑄬 𑄉𑄳𑄅𑄧𑄢𑄳𑄦𑄨 𑄃𑄳𑄆𑄬 𑄚𑄋𑄳𑄦𑄚𑄴 𑄝𑄳𑄅𑄧𑄎𑄳𑄃𑄬𑄠𑄴 𑄘𑄳𑄠𑄬𑅁 𑄉𑄪𑄎𑄳𑄅𑄧𑄋𑄴 𑄌𑄋𑄴𑄟𑄳𑄦 𑄇𑄪𑄢𑄧𑄱𑄃𑄪𑄖𑄳𑄦𑄳𑄠𑄬𑄴 𑄉𑄳𑄅𑄧𑄏𑄢𑄴 𑄃𑄬𑄇𑄴𑄎𑄧𑄚𑄴 𑄟𑄧𑄖𑄴𑄙𑄳𑄠𑄧𑄟𑄴𑄢𑄌𑄳𑄦𑄳𑄠𑄬𑄴 𑄥𑄨𑄙𑄳𑄠𑄬𑄥𑄘 𑄘𑄪𑄇𑄴𑄇𑄟𑄨
𑄝𑄧𑄣 𑄟𑄚𑄫𑄌𑄴 𑄃𑄬𑄦𑄳𑄣𑄧𑅁 𑄇𑄣𑄝𑄩 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄣𑄉𑄧𑄖𑄴 𑄙𑄧𑄢𑄴𑄟𑄧𑄟𑄳𑄅𑄧𑄘𑄨 𑄇𑄟𑄴𑄧𑄱 𑄝𑄪𑄢𑄧𑄲𑄝𑄪𑄢𑄩 𑄥𑄬𑄝𑄧𑄚 𑄉𑄳𑄅𑄧𑄢𑄨𑄠𑄳𑄦𑄬 𑄇𑄧𑄙 𑄝𑄖𑄴𑄖𑄠𑄴 𑄌𑄣𑄳𑄃𑄇𑄴 𑄃𑄳𑄃 𑄉𑄳𑄠𑄬𑄚𑄬 𑄝𑄪𑄖𑄴𑄘𑄨𑄠𑄳𑄦𑄬 𑄛𑄋𑄴𑄊 𑄞𑄨𑄣𑄨
𑄟𑄳𑄦𑄬𑄖𑄴 𑄛𑄳𑄃 𑄎𑄠𑄴𑅁</p>

<p>𑄃𑄬𑄇𑄴𑄙𑄨𑄚𑄴 𑄌𑄋𑄴𑄟𑄳𑄦 𑄢𑄎 𑄙𑄧𑄢𑄧𑄟𑄴 𑄝𑄧𑄇𑄴𑄥𑄧 𑄈𑄀 𑄖𑄢𑄴 𑄥𑄁𑄉𑄧-𑄞𑄉𑄧𑄁 𑄣𑄳𑄆𑄚𑄳𑄠𑄬𑄠𑄴 𑄥𑄨𑄉𑄳𑄠𑄬𑄢𑄬 𑄎𑄳𑄆𑄬𑄚𑄳𑄠𑄬𑄠𑄴 𑄛𑄚𑄩𑄗𑄎𑄬 𑄦𑄧𑄢𑄚𑄴 𑄦𑄳𑄆 𑄛𑄚𑄩 𑄈𑄬𑄝𑄖𑄳𑄦𑄳𑄠𑄬𑄴𑄠𑄴 𑄉𑄪𑄎𑄳𑄅𑄧𑄋𑄴 𑄌𑄋𑄴𑄟𑄳𑄦
𑄊𑄧𑄢𑄧𑄖𑄴 𑄿𑄪𑄋𑄨𑄣𑄧𑄱𑄉𑄳𑄆𑅁 𑄥𑄧𑄇𑄳𑄦𑄬𑄴 𑄇𑄣 𑄝𑄩𑄢𑄴 𑄝𑄛𑄴-𑄟 𑄝𑄉𑄧𑄖𑄴𑅁 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄉𑄪𑄎𑄳𑄅𑄧𑄋𑄴 𑄌𑄋𑄴𑄟𑄳𑄦 𑄈𑄧𑄝𑄧𑄢𑄴 𑄛𑄳𑄄𑄬 𑄈𑄨𑄎𑄳𑄠𑄬𑄈𑄬𑄌𑄳𑄦𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄖 𑄟𑄳𑄅𑄧𑄇𑄴 𑄥𑄧𑄟𑄧𑄖𑄴 𑄊𑄧𑄢𑄧𑄖𑄴
𑄃𑄳𑄄𑄬, 𑄎𑄪𑄢𑄧𑄱𑄚𑄧𑄖𑄴 𑄎𑄬 𑄃𑄊𑄬 𑄥𑄳𑄠𑄬𑄚𑄨𑄣𑄳𑄆 𑄢𑄎𑄢𑄳𑄦𑄬 𑄣𑄳𑄅𑄧𑄝𑄨𑄠𑄧𑄖𑄴 𑄉𑄳𑄅𑄧𑄢𑄨𑄿𑄧𑄱𑅁 𑄝𑄢𑄳𑄦𑄧 𑄝𑄳𑄅𑄧𑄎𑄳𑄅𑄧𑄌𑄳𑄦𑄳𑄠𑄬𑄴 𑄃𑄪𑄘𑄳𑄅𑄧𑄚𑄴𑄙𑄨 𑄝𑄧𑄎𑄳𑄃𑄧𑄢𑄴 𑄟𑄨𑄣𑄳𑄠𑄬 𑄛𑄧𑄱 𑄇𑄣𑄝𑄩, 𑄜𑄪𑄘𑄳𑄅𑄧𑄚𑄴𑄙𑄨 𑄜𑄪𑄣𑄧𑄱𑄙𑄧𑄇𑄴 𑄦𑄏𑄧𑄋𑄴
𑄦𑄏𑄧𑄋𑄴 𑄟𑄪𑄉𑄳𑄅𑄧𑄢𑄳𑄦𑄨 𑄘𑄳𑄅𑄧𑄣𑄴 𑄥𑄚𑄴𑄥𑄨𑄇𑄳𑄦𑄳𑄠𑄬𑄴 𑄃𑄳𑄃 𑄌𑄨𑄖𑄴𑄟𑄧𑄚𑄴 𑄈𑄪𑄣𑄧𑄱 𑄣𑄳𑄅𑄧𑄝𑄨𑄠𑄧𑄘𑄨 𑄘𑄳𑄄𑄬 𑄢𑄎𑄖𑄳𑄦𑄴𑄪𑄚𑄴 𑄖𑄢𑄳𑄦𑄬 𑄟𑄧𑄚𑄧𑄖𑄴 𑄛𑄧𑄦𑄳𑄣𑄧𑅁 𑄢𑄎𑄢𑄳𑄦𑄬 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄘𑄳𑄄𑄬 𑄇𑄣𑄝𑄩 𑄣𑄎𑄬
𑄟𑄙 𑄚𑄨𑄉𑄪𑄢𑄨𑄦𑄳𑄣𑄧𑄱𑅁 𑄥𑄨𑄠𑄬𑄚𑄧𑄢𑄴 𑄎𑄬𑄢𑄬 𑄢𑄎 𑄢𑄌𑄴𑄙𑄚𑄨 𑄌𑄧𑄚𑄴𑄘𑄧𑄴𑄊𑄳𑄅𑄧𑄚𑄖𑄴 𑄜𑄨𑄢𑄨 𑄃𑄳𑄄𑄬 𑄉𑄪𑄎𑄳𑄅𑄧𑄋𑄴 𑄌𑄋𑄴𑄟𑄳𑄦𑄢𑄳𑄦𑄬 𑄘𑄉𑄨 𑄃𑄚𑄳𑄦𑄨 𑄘𑄬𑄝𑄚𑄧𑄢𑄴 𑄛𑄳𑄅𑄧𑄘𑄳𑄅𑄧𑄝𑄨𑄖𑄴 𑄝𑄳𑄅𑄧𑄎𑄬𑄚𑄳𑄦𑄳𑄠𑄬𑄠𑄴 𑄖 𑄏𑄨
𑄇𑄣𑄝𑄩𑄢𑄳𑄦𑄬 𑄎𑄨𑄋𑄴𑄇𑄚𑄨𑄢𑄴 𑄥𑄧𑄟𑄢𑄳𑄦𑄨 𑄦𑄨𑄏𑄬𑄝𑄬 𑄉𑄳𑄅𑄧𑄏𑄨𑄣𑄳𑄆 𑄖 𑄟𑄳𑄅𑄧𑄇𑄴 𑄝𑄚𑄬𑄠𑄴 𑄇𑄣𑄬𑄚𑄴𑄘𑄨 𑄢𑄚𑄩 𑄚𑄋𑄴 𑄘𑄨𑄦𑄳𑄣𑄧𑄱𑅁 𑄢𑄚𑄩 𑄇𑄣𑄬𑄚𑄴𑄘𑄨 𑄖𑄢𑄴 𑄉𑄨𑄢𑄨𑄖𑄳𑄦𑄨𑄴𑄢𑄴 𑄥𑄧𑄁𑄥𑄢𑄧𑄖𑄴 𑄇𑄧𑄚𑄳𑄃𑄧 𑄛𑄧𑄱-𑄍 𑄚𑄧
𑄗𑄚𑄭 𑄖𑄢𑄴 𑄞𑄳𑄅𑄧𑄚𑄴 𑄃𑄑𑄧𑄇𑄴𑄝𑄨𑄣𑄳𑄆 𑄢𑄎𑄢𑄳𑄦𑄬 𑄌𑄪𑄟𑄪𑄣𑄧𑄱𑄋𑄴 𑄉𑄳𑄅𑄧𑄢𑄳𑄦𑄨 𑄘𑄨𑄦𑄳𑄣𑄧𑄱𑅁 𑄖 𑄘𑄨𑄚𑄳𑄠𑄬𑄠𑄧 𑄛𑄧𑄱-𑄍 𑄚𑄧 𑄛𑄳𑄄𑄬 𑄢𑄎𑄠𑄴 𑄘𑄧𑄱𑄣𑄧𑄖𑄴 𑄈𑄀𑄢𑄴 𑄏𑄨 𑄦𑄢𑄨𑄝𑄩𑄣𑄳𑄆 𑄌𑄪𑄟𑄪𑄣𑄧𑄱𑄋𑄴 𑄉𑄳𑄅𑄧𑄢𑄨𑄦𑄳𑄣𑄧𑄱𑅁
𑄖 𑄘𑄨𑄚𑄳𑄠𑄬 `𑄟𑄬𑄚𑄧𑄉`-- 𑄈𑄬𑄣𑄳𑄠𑄬𑄴 𑄚𑄋𑄬 𑄌𑄨𑄉𑄳𑄅𑄧𑄚𑄴𑄝𑄩 𑄞𑄨𑄣𑄨 𑄢𑄎 𑄃𑄬𑄇𑄳𑄦𑄴𑄧𑄱 𑄟𑄨𑄣𑄳𑄠𑄬 𑄛𑄧𑄱 𑄛𑄳𑄃𑄬𑄠𑄳𑄦𑄬𑅁</p>

<p>𑄇𑄧𑄙𑄖𑄬𑄴 𑄇𑄧𑄙𑄖𑄴 𑄥𑄧𑄇𑄳𑄦𑄬𑄴 𑄃𑄟𑄧𑄣𑄧𑄖𑄴 𑄌𑄋𑄴𑄟𑄳𑄦𑄊𑄪𑄚𑄬 𑄝𑄬𑄃𑄪𑄘𑄧𑄱 𑄟𑄧𑄏𑄪𑄢𑄴𑄟𑄚𑄧𑄢𑄴 𑄚𑄋𑄴 𑄝𑄳𑄅𑄧𑄎𑄬𑄙𑄇𑄴𑅁</p>

<p>𑄇𑄢𑄧𑄚𑄴 𑄥𑄧𑄇𑄬𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄝𑄟𑄬𑄈𑄣𑄬 𑄟𑄧𑄏𑄪𑄢𑄴𑄟𑄚𑄧𑄢𑄴 𑄘𑄧𑄛𑄴𑄘𑄧𑄝 𑄝𑄬𑄃𑄪𑄘𑄧𑄱 𑄌𑄳𑄅𑄧𑄉𑄳𑄅𑄧𑄖𑄴 𑄛𑄧𑄢𑄬𑅁 𑄟𑄧𑄋𑄴𑄉𑄳𑄅𑄧𑄣𑄨𑄠 𑄉𑄪𑄚𑄳𑄦𑄧𑄱𑄢𑄳𑄦𑄬𑄠𑄧 𑄟𑄧𑄏𑄪𑄢𑄴𑄟𑄚𑄧𑄢𑄴 𑄚𑄋𑄴 𑄣𑄧𑄙𑄬 𑄘𑄬𑄊 𑄎𑄬𑄠𑄳𑄦𑄬𑅁
𑄇𑄢𑄧𑄚𑄴 𑄖𑄢𑄳𑄄 𑄟𑄧𑄏𑄪𑄢𑄴𑄟𑄚𑄴 𑄢𑄬𑄌𑄴𑄎𑄳𑄠𑄧𑄢𑄴 𑄇𑄳𑄃𑄭 𑄇𑄪𑄢𑄳𑄠𑄬 𑄃𑄬𑄦𑄳𑄣𑄇𑄴𑅁 𑄷𑄾𑄹𑄸 𑄥𑄧𑄚𑄧𑄖𑄴 𑄢𑄎 𑄙𑄧𑄢𑄧𑄟𑄴 𑄝𑄧𑄇𑄴𑄥𑄧 𑄈𑄀 𑄟𑄳𑄅𑄧𑄢𑄨 𑄎𑄚𑄢𑄴 𑄎𑄬𑄢𑄬 𑄢𑄚𑄩 𑄇𑄣𑄬𑄚𑄴𑄘𑄨 𑄢𑄬𑄌𑄴𑄎𑄳𑄠𑄧 𑄖𑄳𑄅𑄧𑄇𑄨𑄴𑄙𑄧𑄱𑄢𑄴
𑄛𑄳𑄆𑄘𑄳𑄠𑄬𑄚𑄳𑄦𑄬 𑄃𑄬𑄇𑄴𑄇 𑄃𑄬𑄇𑄴𑄇 𑄢𑄨𑄚𑄨 𑄌𑄳𑄃 𑄙𑄳𑄅𑄧𑄣𑄴𑄧𑄱𑅁</p>

<p>𑄷𑄾𑄺𑄺 𑄥𑄧𑄚𑄧𑄖𑄴 𑄝𑄨𑄴𑄑𑄨𑄌𑄴 𑄃𑄨𑄌𑄴𑄖𑄴 𑄃𑄨𑄚𑄴𑄓𑄨𑄠 𑄇𑄪𑄟𑄴 𑄛𑄚𑄨𑄠𑄬 𑄖𑄢𑄳𑄦𑄬 𑄢𑄬𑄌𑄴𑄎𑄳𑄠𑄧𑄊𑄚𑄴 𑄛𑄪𑄢𑄧𑄱𑄘𑄧𑄟𑄬 𑄑𑄳𑄅𑄧𑄇𑄳𑄦𑄨𑄴𑄖𑄴 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄇𑄧𑄙 𑄘𑄨𑄦𑄳𑄣𑄧𑄱𑅁 𑄢𑄚𑄩 𑄇𑄣𑄬𑄚𑄴𑄘𑄨 𑄢𑄬𑄌𑄴𑄎𑄳𑄠𑄧
𑄑𑄳𑄅𑄧𑄇𑄳𑄦𑄨𑄴𑄖𑄴 𑄉𑄳𑄅𑄧𑄏𑄨 𑄣𑄧𑄚𑄳𑄦𑄢𑄴 𑄎𑄬𑄢𑄬 𑄝𑄬𑄃𑄪𑄘𑄧𑄱 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄇𑄟𑄴 𑄖𑄢𑄴 𑄛𑄧𑄴𑄎𑄉𑄪𑄚𑄳𑄦𑄧𑄱𑄢𑄳𑄦𑄬 𑄘𑄬𑄊𑄬𑄠𑄳𑄦𑄬𑅁</p>

<p>𑄷𑄾𑄻𑄽 𑄥𑄧𑄚𑄧𑄖𑄴 𑄞𑄢𑄧𑄘𑄧𑄢𑄴 𑄥𑄨𑄛𑄈𑄨 𑄃𑄪𑄢𑄪𑄌𑄴𑄖𑄪𑄣𑄧𑄱𑄖𑄴 𑄃𑄬𑄇𑄴𑄘𑄧𑄣𑄴 𑄥𑄳𑄅𑄧𑄐𑄳𑄠𑄴𑄧 𑄘𑄨𑄚𑄳𑄠𑄬𑄠𑄴 𑄝𑄨𑄴𑄑𑄨𑄎𑄳𑄠𑄧𑄢𑄳𑄦𑄬 𑄝𑄧𑄣𑄴 𑄘𑄳𑄠𑄬𑅁 𑄥𑄬 𑄎𑄬𑄢𑄬𑄙𑄨 𑄖𑄬 𑄷𑄾𑄽𑄸 𑄥𑄧𑄚𑄧𑄖𑄴 𑄇𑄪𑄉𑄩 𑄘𑄳𑄅𑄧𑄟𑄬𑄝𑄖𑄳𑄠𑄬𑄴𑄠𑄴
𑄝𑄨𑄴𑄑𑄨𑄎𑄳𑄠𑄧𑄢𑄳𑄦𑄬 𑄉𑄞𑄪𑄢𑄴 𑄘𑄨𑄚𑄳𑄆𑄬 𑄝𑄧𑄎𑄧𑄢𑄳𑄦𑄧𑄢𑄴 𑄈𑄎𑄚 𑄷𑄶𑄾𑄷`𑄺𑄶 𑄑𑄬𑄋 𑄇𑄳𑄅𑄧𑄟𑄨 𑄎𑄬𑄠𑄳𑄦𑄬𑅁 𑄛𑄧𑄖𑄴𑄧𑄟𑄳𑄦𑄧𑄖𑄴 𑄟𑄪𑄢𑄧𑄲 𑄌𑄘𑄨𑄉𑄋𑄧𑄢𑄴 𑄓𑄬𑄛𑄪𑄑𑄨 𑄇𑄧𑄟𑄨𑄥𑄧𑄚𑄢𑄴 𑄇𑄬𑄛𑄴𑄑𑄬𑄚𑄴 𑄑𑄧𑄟𑄌𑄴 𑄈𑄢𑄴𑄝𑄖𑄴
𑄣𑄨𑄃𑄪𑄃𑄨𑄚𑄳𑄅𑄧𑄢𑄴 𑄣𑄧𑄊𑄬 𑄇𑄧𑄙 𑄥𑄧𑄁 𑄟𑄨𑄣𑄴 𑄚𑄧 𑄗𑄚𑄭 𑄎𑄬𑄢𑄬𑄙𑄨 𑄥𑄨𑄠𑄬𑄚𑄨 𑄇𑄨𑄏𑄪 𑄥𑄨𑄢𑄴𑄇𑄛𑄴 𑄦𑄳𑄆𑄧𑅁</p>

<p>𑄢𑄚𑄩 𑄇𑄣𑄬𑄚𑄴𑄘𑄨 𑄃𑄟𑄧𑄣𑄧𑄖𑄴 𑄙𑄧𑄢𑄴𑄟𑄧 𑄇𑄬𑄖𑄳𑄠𑄬𑄴𑄠𑄳𑄦𑄴 𑄎𑄧𑄘𑄬𑄛𑄧𑄘𑄬 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 𑄘𑄬𑄊 𑄎𑄬𑄠𑄳𑄦𑄬𑅁</p>

<p>𑄃𑄢𑄈𑄚𑄧𑄖𑄳𑄦𑄴𑄪𑄚𑄴 𑄥𑄨𑄢𑄴𑄥𑄣𑄟𑄨 𑄥𑄧𑄁𑄊𑄧𑄢𑄌𑄴 𑄥𑄢𑄴𑄟𑄬𑄖𑄴 𑄟𑄧𑄦𑄗𑄬𑄢𑄳𑄅𑄧 𑄖𑄢𑄴 𑄥𑄁𑄉𑄧-𑄛𑄁𑄉𑄧 𑄥𑄧𑄟𑄧𑄖𑄴 𑄥𑄨𑄖𑄇𑄪𑄚𑄴𑄘𑄧 𑄥𑄨𑄎𑄨𑄗𑄧𑄣𑄧𑄖𑄴 𑄝𑄬𑄢𑄬𑄝𑄖𑄳𑄠𑄬𑄴𑄠𑄴 𑄃𑄬𑄚𑄳𑄄𑄬𑄠𑄴 𑄖𑄢𑄳𑄦𑄬 𑄢𑄚𑄩 𑄇𑄣𑄬𑄚𑄴𑄘𑄨 𑄜𑄋𑄴
𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄢𑄌𑄴𑄊𑄧𑄢𑄧𑄖𑄴 𑄃𑄳𑄃𑄚𑄳𑄦𑄳𑄠𑄬𑄴𑅁 𑄖𑄢𑄴 𑄙𑄧𑄢𑄴𑄟𑄧 𑄘𑄬𑄥𑄧𑄚 𑄥𑄪𑄚𑄨 𑄢𑄬𑄌𑄴𑄎𑄳𑄠𑄧𑄖𑄴 𑄟𑄚𑄪𑄏𑄧𑄱𑄢𑄴 𑄙𑄧𑄢𑄴𑄟𑄧 𑄛𑄧𑄙𑄬 𑄌𑄳𑄅𑄧𑄇𑄴 𑄈𑄪𑄣𑄨𑄦𑄳𑄣𑄧𑄱𑅁 𑄷𑄾𑄻𑄽 𑄥𑄧𑄚𑄧𑄖𑄴 𑄇𑄧𑄣𑄴 𑄇𑄘𑄖𑄳𑄦𑄴𑄪𑄚𑄴
'𑄝𑄪𑄖𑄴𑄘𑄧𑄱 𑄢𑄧𑄚𑄴𑄎𑄨𑄇' 𑄚𑄋𑄬 𑄃𑄬𑄇𑄳𑄦𑄴𑄧𑄱 𑄙𑄧𑄢𑄴𑄟𑄧 𑄝𑄳𑄆𑄧𑄤𑄴 𑄍𑄞𑄬𑄚𑄳𑄠𑄬𑄠𑄴 𑄖𑄬 𑄛𑄧𑄴𑄎𑄉𑄪𑄚𑄧𑄱𑄢𑄳𑄦𑄬 𑄟𑄉𑄚 𑄝𑄨𑄣𑄳𑄆𑄬 𑄘𑄳𑄠𑄬𑅁 𑄷𑄾𑄽𑄹 𑄥𑄧𑄚𑄧𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄳𑄆𑄬 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 𑄌𑄬𑄢𑄇𑄴
𑄢𑄚𑄩 𑄇𑄣𑄬𑄚𑄴𑄘𑄨 𑄃𑄟𑄳𑄦𑄖𑄳𑄦𑄴𑄪𑄚𑄴 𑄝𑄨𑄘𑄳𑄠𑄬𑄠𑄴 𑄣𑄳𑄅𑄳𑄃𑄧𑄠𑄳𑄦𑄬𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄢𑄚𑄩 𑄇𑄣𑄬𑄚𑄴𑄘𑄨𑄢𑄴 𑄃𑄏𑄧𑄣𑄴 𑄚𑄋𑄳𑄦𑄚𑄴 𑄇𑄨 𑄃𑄬𑄦𑄳𑄣𑄧? 𑄈. 𑄢𑄚𑄩 𑄇𑄣𑄬𑄚𑄴𑄘𑄨𑄢𑄴 𑄝𑄝𑄧 𑄚𑄋𑄴 𑄇𑄨 𑄃𑄬𑄦𑄳𑄣𑄧? 𑄉. 𑄇𑄣𑄝𑄩
𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄣𑄉𑄧𑄖𑄴 𑄇𑄬𑄚𑄴𑄎𑄚𑄳𑄠𑄬𑄴 𑄃𑄬𑄦𑄳𑄣𑄧? 𑄊. 𑄇𑄧𑄚𑄴 𑄥𑄧𑄚𑄧𑄖𑄴 𑄢𑄎 𑄙𑄧𑄢𑄧𑄟𑄴 𑄝𑄧𑄇𑄴𑄥𑄧 𑄈𑄀 𑄟𑄳𑄅𑄧𑄢𑄨 𑄎𑄬𑄠𑄳𑄦𑄬? 𑄋. 𑄢𑄎 𑄙𑄧𑄢𑄧𑄟𑄴 𑄝𑄧𑄇𑄴𑄥𑄧 𑄈𑄀𑄢𑄴 𑄇𑄳𑄆𑄞𑄧𑄱 𑄟𑄳𑄅𑄧𑄇𑄴 𑄃𑄬𑄿𑄇𑄴?
𑄌. 𑄢𑄎 𑄙𑄧𑄢𑄧𑄟𑄴 𑄝𑄧𑄇𑄴𑄥𑄧 𑄈𑄀𑄢𑄴 𑄃𑄬𑄇𑄳𑄦𑄴𑄧𑄱 𑄉𑄳𑄅𑄧𑄢𑄳𑄦𑄨 𑄟𑄨𑄣𑄳𑄠𑄬𑄛𑄧𑄱 𑄥𑄨𑄞𑄳𑄠𑄬 𑄚𑄋𑄳𑄦𑄚𑄴 𑄇𑄨 𑄃𑄬𑄦𑄳𑄣𑄧? 𑄥𑄨𑄞𑄳𑄠𑄬 𑄇𑄧𑄚𑄴 𑄟𑄳𑄅𑄧𑄇𑄴𑄧𑄱𑄢𑄴 𑄘𑄨𑄚𑄬𑄭 𑄛𑄳𑄃𑄬𑄠𑄳𑄦𑄬? 𑄍. 𑄇𑄧𑄚𑄴 𑄥𑄧𑄚𑄧𑄖𑄴 𑄢𑄚𑄩 𑄇𑄣𑄬𑄚𑄴𑄘𑄨
𑄟𑄳𑄅𑄧𑄢𑄨 𑄎𑄬𑄠𑄳𑄦𑄬? 𑄎. 𑄇𑄧𑄚𑄴 𑄟𑄧𑄦𑄗𑄬𑄢𑄳𑄅𑄧𑄢𑄬 𑄢𑄚𑄩 𑄇𑄣𑄬𑄚𑄴𑄘𑄨 𑄜𑄋𑄴 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴 𑄢𑄌𑄴𑄊𑄧𑄢𑄧𑄖𑄴 𑄃𑄳𑄃𑄚𑄳𑄦𑄳𑄠𑄬𑄴?</p>
	
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄉𑄪𑄎𑄳𑄅𑄧𑄋𑄴 𑄌𑄋𑄴𑄟𑄳𑄦 𑄇𑄪𑄢𑄧𑄱𑄃𑄪𑄖𑄳𑄦𑄳𑄠𑄬𑄴 𑄉𑄳𑄅𑄧𑄏𑄢𑄴 𑄃𑄬𑄇𑄴𑄎𑄧𑄚𑄴 -- 𑄥𑄨𑄙𑄳𑄠𑄬𑄥𑄘 𑄘𑄪𑄇𑄴𑄇𑄟𑄨 𑄝𑄧𑄣 𑄟𑄚𑄫𑄌𑄴 𑄃𑄬𑄦𑄳𑄣𑄧𑅁 𑄈.
𑄝𑄢𑄳𑄦𑄧 𑄝𑄳𑄅𑄧𑄎𑄳𑄅𑄧𑄌𑄳𑄦𑄳𑄠𑄬𑄴 𑄃𑄪𑄘𑄳𑄅𑄧𑄚𑄴𑄙𑄨 𑄝𑄧𑄎𑄳𑄃𑄧𑄢𑄴 𑄟𑄨𑄣𑄳𑄠𑄬 𑄛𑄧𑄱 ---- 𑄜𑄪𑄘𑄳𑄅𑄧𑄚𑄴𑄙𑄨 𑄜𑄪𑄣𑄧𑄱𑄙𑄧𑄇𑄴 ----- 𑄟𑄪𑄉𑄳𑄅𑄧𑄢𑄳𑄦𑄨 𑄘𑄳𑄅𑄧𑄣𑄴 𑄥𑄚𑄴𑄥𑄨𑄇𑄳𑄦𑄳𑄠𑄬𑄴 𑄃𑄳𑄃 𑄌𑄨𑄖𑄴𑄟𑄧𑄚𑄴 ------ 𑄈𑄪𑄣𑄧𑄱
𑄣𑄳𑄅𑄧𑄝𑄨𑄠𑄧𑄘𑄨 𑄘𑄳𑄄𑄬 ----- 𑄖𑄢𑄳𑄦𑄬 𑄟𑄧𑄚𑄧𑄖𑄴 𑄛𑄧𑄦𑄳𑄣𑄧𑅁 𑄉. --- 𑄥𑄧𑄚𑄧𑄖𑄴 𑄞𑄢𑄧𑄘𑄧𑄢𑄴 𑄥𑄨𑄛𑄈𑄨 𑄃𑄪𑄢𑄪𑄖𑄳𑄦𑄴𑄪𑄣𑄧𑄱𑄖𑄴 𑄃𑄬𑄇𑄴𑄘𑄧𑄣𑄴 𑄥𑄳𑄅𑄧𑄐𑄳𑄠𑄴𑄧 𑄘𑄨𑄚𑄳𑄠𑄬𑄠𑄴 𑄝𑄨𑄴𑄑𑄨𑄏𑄳𑄠𑄧𑄢𑄳𑄦𑄬 𑄝𑄧𑄣𑄴 𑄘𑄳𑄠𑄬𑅁
𑄊. 𑄢𑄚𑄩 𑄇𑄣𑄬𑄚𑄴𑄘𑄨 𑄢𑄬𑄌𑄴𑄎𑄳𑄠𑄧 𑄑𑄳𑄅𑄧𑄇𑄳𑄦𑄨𑄴𑄖𑄴 𑄉𑄳𑄅𑄧𑄏𑄨 𑄣𑄳𑄃𑄧𑄚𑄢𑄴 𑄎𑄬𑄢𑄬 𑄝𑄬𑄃𑄪𑄘𑄧𑄱 𑄘𑄳𑄅𑄧𑄣𑄴 𑄘𑄳𑄅𑄧𑄣𑄴 𑄇𑄟𑄴 𑄖𑄢𑄴 ----- 𑄘𑄬𑄊𑄬𑄠𑄳𑄦𑄬𑅁</p>

<p>𑄋. ---𑄥𑄧𑄚𑄧𑄖𑄴 𑄌𑄋𑄴𑄟𑄳𑄦𑄊𑄪𑄚𑄧𑄱𑄢𑄴 𑄃𑄳𑄆𑄬 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 𑄌𑄬𑄢𑄇𑄴 𑄢𑄚𑄩 𑄇𑄣𑄬𑄚𑄴𑄘𑄨 𑄃𑄟𑄳𑄦𑄖𑄳𑄦𑄴𑄪𑄚𑄴 𑄝𑄨𑄘𑄳𑄠𑄬𑄠𑄴 𑄣𑄳𑄅𑄳𑄃𑄧𑄠𑄳𑄦𑄬𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄇𑄣𑄬𑄚𑄴𑄘𑄨 𑄢𑄚𑄩 𑄚𑄋𑄳𑄦𑄚𑄴 𑄖 𑄝𑄝𑄧𑄢𑄴 𑄝𑄳𑄅𑄧𑄎𑄳𑄃𑄬𑄠𑄴 𑄘𑄳𑄠𑄬 𑄚𑄋𑄴 𑄚𑄳𑄄𑄧𑅁 𑄈. 𑄇𑄣𑄬𑄚𑄴𑄘𑄨 𑄢𑄚𑄩𑄢𑄴 𑄃𑄏𑄧𑄣𑄴 𑄚𑄋𑄴 𑄦𑄧𑄣𑄧 𑄢𑄋𑄝𑄩𑅁 𑄉.
𑄢𑄎𑄢𑄳𑄦𑄬 𑄃𑄝𑄙 𑄉𑄳𑄅𑄧𑄢𑄳𑄦𑄨 𑄘𑄳𑄄𑄬 𑄇𑄣𑄝𑄩 𑄣𑄎𑄬 𑄟𑄙 𑄚𑄨𑄉𑄪𑄢𑄨𑄿𑄧𑄱𑅁 𑄊. 𑄇𑄧𑄙𑄖𑄬𑄴 𑄇𑄧𑄙𑄖𑄴 𑄥𑄧𑄇𑄳𑄦𑄬𑄴 𑄃𑄟𑄧𑄣𑄧𑄖𑄴 𑄌𑄋𑄴𑄟𑄳𑄦𑄊𑄪𑄚𑄳𑄠𑄬 𑄝𑄬𑄃𑄪𑄘𑄧𑄱 𑄖𑄨𑄝𑄨𑄢𑄳𑄠𑄬 𑄚𑄋𑄴 𑄝𑄳𑄅𑄧𑄎𑄬𑄙𑄇𑄴𑅁 𑄋.
𑄷𑄾𑄽𑄹 𑄥𑄧𑄚𑄧𑄖𑄴 𑄢𑄚𑄩 𑄇𑄣𑄬𑄚𑄴𑄘𑄨 𑄃𑄟𑄳𑄦𑄖𑄳𑄦𑄴𑄪𑄚𑄴 𑄝𑄨𑄘𑄳𑄠𑄬𑄠𑄴 𑄣𑄳𑄃𑄳𑄅𑄧𑄠𑄳𑄦𑄬𑅁 𑄺. 𑄇𑄧𑄙 𑄎𑄧𑄢𑄧: 𑄇𑄬𑄠𑄬 𑄢𑄧𑄁, 𑄥𑄨𑄢𑄴𑄇𑄛𑄴, 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴, 𑄃𑄝𑄙, 𑄝𑄬𑄃𑄪𑄘𑄧𑄱, 𑄥𑄧𑄁 𑄟𑄨𑄣𑄴,
𑄘𑄧𑄛𑄴𑄘𑄧𑄝, 𑄃𑄟𑄧𑄣𑄴𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄚𑄳𑄅𑄧𑄚𑄬𑄠𑄳𑄦𑄬 = 𑄇𑄳𑄅𑄧𑄌𑄴 𑄛𑄬𑄠𑄳𑄦𑄬𑅁 𑄇𑄪𑄢𑄧𑄱𑄃𑄪𑄖𑄳𑄦𑄳𑄠𑄬𑄴 = 𑄌𑄋𑄴𑄟𑄳𑄦 𑄉𑄳𑄅𑄧𑄏 𑄚𑄋𑄴𑅁 𑄘𑄪𑄇𑄴𑄇𑄟𑄨 = 𑄎𑄪𑄟𑄧𑄱 𑄇𑄟𑄴 𑄉𑄳𑄅𑄧𑄢𑄨𑄠𑄳𑄦𑄬𑅁
𑄣𑄳𑄅𑄧𑄝𑄨𑄠𑄧𑄖𑄴 = 𑄞𑄧𑄢𑄧𑄚𑄴 𑄛𑄪𑄎𑄧𑄱𑄚𑄴𑅁 𑄦𑄧𑄢𑄚𑄴 = 𑄦𑄳𑄆𑄃𑄬𑄌𑄳𑄦𑄳𑄠𑄬𑄴𑅁 𑄝𑄟𑄬𑄈𑄣𑄬 =𑄇𑄳𑄃𑄠𑄴𑄇𑄪𑄢𑄳𑄠𑄬𑅁 𑄟𑄉𑄚 = 𑄝𑄨𑄚𑄳𑄠𑄬 𑄛𑄳𑄆𑄏𑄳𑄠𑄬𑄠𑄴𑅁</p>

<h2>𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄴</h2>

<h3>𑄓𑄁𑄉𑄫 𑄉𑄳𑄅𑄧𑄢𑄁𑄉𑄧 𑄌𑄇𑄴𑄟𑄳𑄦</h3>

<p>𑄛𑄪𑄢𑄧𑄱𑄚𑄨 𑄃𑄟𑄧𑄣𑄧𑄖𑄴 𑄃𑄬𑄇𑄴 𑄢𑄬𑄌𑄴𑄎𑄳𑄠𑄧𑄖𑄴 𑄃𑄬𑄇𑄴 𑄢𑄎 𑄃𑄬𑄦𑄳𑄣𑄧𑅁 𑄖𑄢𑄴 𑄘𑄨𑄞𑄳𑄠𑄬 𑄟𑄳𑄅𑄧𑄇𑄴 𑄃𑄳𑄃 𑄘𑄨𑄞𑄳𑄠𑄬 𑄟𑄳𑄅𑄧𑄉𑄳𑄅𑄧𑄖𑄳𑄦𑄴𑄪𑄚𑄴 𑄘𑄨𑄞𑄳𑄠𑄬 𑄛𑄧𑄱 𑄃𑄬𑄦𑄳𑄣𑄇𑄴𑅁 𑄖 𑄟𑄳𑄅𑄧𑄇𑄳𑄦𑄴𑄪𑄚𑄴 𑄓𑄋𑄧𑄢𑄴𑄞𑄧𑄱
𑄟𑄚𑄬𑄭 𑄟𑄨𑄣𑄳𑄠𑄬 𑄃𑄳𑄃 𑄌𑄨𑄉𑄳𑄅𑄧𑄚𑄳𑄦𑄴𑄧𑄱 𑄢𑄬𑄇𑄳𑄦𑄴𑄧𑄌𑄴 𑄟𑄨𑄣𑄳𑄠𑄬𑅁 𑄓𑄋𑄳𑄦𑄧𑄢𑄴 𑄟𑄳𑄅𑄧𑄇𑄴𑄧𑄱𑄢𑄴 𑄛𑄧𑄱𑄞𑄧𑄱 𑄚𑄋𑄳𑄦𑄚𑄴 𑄥𑄳𑄅𑄧𑄖𑄳𑄠𑄴𑄧𑄗𑄣𑄴 𑄃𑄳𑄃 𑄌𑄨𑄉𑄳𑄅𑄧𑄚𑄴 𑄟𑄳𑄅𑄧𑄇𑄴𑄧𑄱𑄢𑄴 𑄛𑄧𑄱𑄞𑄧𑄱 𑄚𑄋𑄳𑄦𑄚𑄴 𑄎𑄧𑄟𑄧𑄗𑄣𑄴𑅁 𑄝𑄧𑄎𑄧𑄢𑄳𑄦𑄧𑄢𑄴
𑄎𑄬𑄢𑄬 𑄝𑄧𑄏𑄧𑄢𑄴 𑄝𑄨𑄘𑄨 𑄎𑄘𑄬 𑄎𑄘𑄬 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄴 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄳𑄆 𑄚𑄚𑄚𑄴 𑄝𑄨𑄖𑄴𑄘𑄳𑄠𑄬𑄠𑄴 𑄘𑄧𑄢𑄳𑄦𑄧𑄟𑄧𑄢𑄳𑄦𑄧 𑄦𑄧𑄣𑄇𑄴𑅁 𑄥𑄬 𑄃𑄧𑄇𑄴𑄗𑄧𑄖𑄴 𑄢𑄬𑄌𑄴𑄎𑄳𑄠𑄧𑄖𑄴 𑄃𑄬𑄇𑄳𑄦𑄴𑄚𑄴
𑄝𑄨𑄢𑄳𑄠𑄬𑄖𑄴 𑄘𑄧𑄢𑄴𑄉𑄧𑄢𑄬 𑄛𑄢𑄳𑄦 𑄇𑄚𑄴𑄘𑄧 𑄇𑄢𑄴𑄊𑄚 𑄌𑄧𑄣𑄬,𑄥𑄨𑄠𑄬𑄚𑄴 𑄦𑄧𑄣𑄧𑄘𑄬, 𑄢𑄬𑄌𑄴𑄎𑄳𑄠𑄧𑄢𑄴 𑄦𑄬𑄟𑄚𑄪𑄚𑄴 𑄦𑄏𑄨 𑄎𑄘𑄬 𑄎𑄘𑄬 𑄜𑄪𑄢𑄬𑄭 𑄃𑄬𑄌𑄴𑄧𑄱𑄚𑄴𑅁 𑄎𑄬𑄢𑄬𑄙𑄨 𑄟𑄚𑄫𑄏𑄧𑄱 𑄦𑄏𑄨 𑄎 𑄙𑄳𑄅𑄧𑄌𑄳𑄦𑄴𑄧𑄱𑄚𑄴𑅁
𑄃𑄬𑄇𑄴𑄙𑄨𑄚𑄳𑄠𑄬𑄴 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄬 𑄌𑄪𑄉𑄨 𑄘𑄨 𑄢𑄧𑄣𑄇𑄴, 𑄥𑄬 𑄇𑄚𑄴𑄘𑄧 𑄇𑄢𑄴𑄊𑄚𑄊𑄚𑄴 𑄇𑄧𑄚𑄳𑄦𑄴 𑄉𑄧𑄢𑄳𑄦𑄬 𑄈𑄧𑄝𑄧𑄢𑄴 𑄛𑄬𑄞𑄖𑄳𑄠𑄳𑄦𑄬𑄴𑄠𑄴𑅁 𑄥𑄨𑄚𑄳𑄠𑄬𑄴 𑄢𑄬𑄘𑄳𑄅𑄧𑄖𑄴 𑄢𑄬𑄇𑄳𑄅𑄴𑄧𑄏𑄨 𑄢𑄎𑄢𑄳𑄦𑄬 𑄈𑄬𑄠𑄳𑄦𑄬
𑅁 𑄝𑄬𑄚𑄳𑄦𑄳𑄠𑄬𑄴 𑄛𑄳𑄃𑄧𑄢𑄴 𑄦𑄳𑄆𑄚𑄳𑄠𑄬𑄠𑄴 𑄢𑄎𑄢𑄴 𑄉𑄪𑄙𑄨𑄖𑄴 𑄝𑄚𑄳𑄦 𑄦𑄢𑄴𑄇𑄪𑄢𑄴𑅁 𑄥𑄬 𑄎𑄬𑄢𑄬𑄙𑄨 𑄢𑄬𑄇𑄳𑄅𑄴𑄧𑄏𑄨 𑄝𑄪𑄖𑄴𑄙𑄨 𑄉𑄳𑄅𑄧𑄢𑄳𑄦𑄨 𑄖 𑄥𑄪𑄙𑄨𑄚𑄴𑄧𑄱𑄢𑄬𑄠𑄧 𑄈𑄬𑄠𑄳𑄦𑄬𑅁 𑄈𑄧𑄞𑄧𑄢𑄴 𑄛𑄳𑄃𑄬𑄭 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴
𑄎𑄧𑄟𑄧𑄗𑄣𑄬 𑄝𑄨𑄢𑄳𑄠𑄬𑄖𑄴 𑄌𑄨𑄘𑄳𑄠𑄬𑄖𑄴 𑄛𑄧𑄿𑄇𑄴, 𑄘𑄨𑄎𑄧𑄚𑄬 𑄞𑄬𑄠𑄳𑄦𑄬 𑄞𑄬𑄠𑄳𑄦𑄬 𑄛𑄧𑄢𑄚𑄬 𑄛𑄧𑄢𑄚𑄬 𑄃𑄬𑄇𑄴 𑄦𑄳𑄆 𑄝𑄪𑄖𑄴𑄙𑄨 𑄉𑄳𑄅𑄧𑄢𑄨, 𑄎𑄧𑄟𑄧𑄗𑄣𑄧𑄢𑄴 𑄟 𑄦𑄧𑄣𑄬𑄠𑄧 𑄢𑄬𑄇𑄳𑄅𑄴𑄧𑄏𑄨𑄢𑄳𑄦𑄬 𑄟𑄢𑄬𑄭 𑄜𑄬𑄣𑄬𑄣𑄇𑄴𑅁</p>

<p>𑄝𑄛𑄴-𑄟 𑄃𑄨𑄖𑄴𑄧𑄱 𑄇𑄪𑄘𑄪𑄟𑄴 𑄦𑄢𑄳𑄦 𑄦𑄳𑄆 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄬 𑄢𑄬𑄌𑄴𑄎𑄳𑄠𑄧 𑄥𑄢𑄳𑄦𑄨 𑄎𑄬𑄭 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄎𑄪𑄘𑄧𑄱 𑄢𑄬𑄌𑄴𑄎𑄳𑄠𑄧𑄖𑄴 𑄿𑄪𑄋𑄨𑄣𑄇𑄳𑄆𑄴𑅁 𑄥𑄬 𑄢𑄬𑄌𑄴𑄎𑄳𑄠𑄧𑄢𑄴 𑄢𑄎𑄢𑄴
𑄢𑄪𑄝𑄳𑄠𑄬 𑄢𑄧𑄋𑄬 𑄃𑄳𑄃 𑄚𑄬𑄥𑄨𑄇𑄳𑄦𑄳𑄠𑄬𑄴𑄠𑄴 𑄃𑄬𑄇𑄳𑄦𑄴𑄧𑄱 𑄘𑄳𑄅𑄧𑄣𑄴 𑄏𑄨 𑄃𑄬𑄿𑄧𑅁 𑄥𑄬 𑄢𑄬𑄌𑄴𑄎𑄳𑄠𑄧𑄘𑄧𑄱 𑄃𑄳𑄃𑄢𑄳𑄦𑄧 𑄃𑄬𑄇𑄴 𑄇𑄚𑄴𑄘𑄧 𑄇𑄢𑄴𑄊𑄚𑅁 𑄥 𑄢𑄬𑄌𑄴𑄎𑄳𑄠𑄧𑄘𑄧𑄱 𑄃𑄊𑄬 𑄃𑄳𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱 𑄘𑄧𑄢𑄴 𑄉𑄧𑄢𑄳𑄦𑄬
𑄛𑄢𑄳𑄦 𑄢𑄬𑄇𑄳𑄦𑄴𑄧𑄌𑄴𑅁 𑄥𑄬 𑄢𑄬𑄇𑄳𑄦𑄴𑄧𑄌𑄳𑄆𑄴 𑄚𑄨𑄖𑄴𑄧𑄱 𑄎𑄨𑄚𑄴𑄘𑄨 𑄛𑄳𑄃𑄭 𑄟𑄚𑄫𑄌𑄴 𑄙𑄳𑄅𑄧𑄢𑄨 𑄙𑄳𑄅𑄧𑄢𑄨 𑄈𑄭𑅁 𑄥𑄬 𑄃𑄧𑄝𑄧𑄌𑄴𑄗𑄖𑄴 𑄢𑄎𑄭 𑄢𑄬𑄇𑄳𑄦𑄴𑄧𑄌𑄳𑄦𑄴𑄧𑄱𑄣𑄳𑄆 𑄃𑄬𑄇𑄳𑄦𑄴𑄚𑄴 𑄍𑄧𑄣𑄳𑄦𑄴 𑄉𑄳𑄅𑄧𑄌𑄳𑄦𑄬𑄴, 𑄍𑄧𑄣𑄳𑄦𑄴𑄊𑄚𑄴
𑄦𑄧𑄣𑄧𑄘𑄬 𑄢𑄬𑄇𑄳𑄅𑄧𑄴𑄏𑄨 𑄃𑄬𑄇𑄴𑄙𑄨𑄚𑄳𑄠𑄬 𑄃𑄬𑄇𑄴𑄧𑄱𑄖𑄳𑄦𑄴𑄪𑄚𑄴 𑄝𑄬𑄌𑄴 𑄟𑄚𑄫𑄌𑄴 𑄚𑄧 𑄈𑄬𑄘𑄧, 𑄥𑄬 𑄃𑄎𑄭 𑄢𑄎𑄭 𑄃𑄘𑄟𑄧 𑄝𑄢𑄳𑄦𑄬𑄙𑄨 𑄃𑄬𑄇𑄳𑄦𑄴𑄚𑄴 𑄟𑄚𑄬𑄭 𑄊𑄧𑄢𑄧𑄖𑄴 𑄘𑄨𑄚𑄴𑄝𑄉𑄬𑄚𑄬 𑄃𑄬𑄇𑄳𑄦𑄴𑄧𑄱 𑄟𑄚𑄫𑄌𑄴 𑄛𑄙𑄬𑄭 𑄘𑄨𑄘𑄧𑄱𑅁 𑄥𑄬
𑄥𑄧𑄟𑄢𑄬 𑄢𑄎𑄭 𑄢𑄬𑄌𑄴𑄎𑄳𑄠𑄧𑄖𑄴 𑄜𑄧𑄉𑄧𑄘𑄁 𑄉𑄳𑄅𑄧𑄢𑄨 𑄘𑄳𑄠𑄬, 𑄎𑄬 𑄥𑄳𑄠𑄬 𑄢𑄬𑄇𑄳𑄦𑄴𑄧𑄌𑄳𑄦𑄴𑄧𑄱 𑄟𑄢𑄨 𑄛𑄢𑄬 𑄖𑄖𑄳𑄠𑄬𑄴𑄠𑄴 𑄖 𑄏𑄨𑄞𑄧𑄱 𑄝𑄧𑄱 𑄘𑄨𑄝𑄧𑄱, 𑄃𑄳𑄃 𑄥𑄬𑄣𑄧𑄊𑄬 𑄢𑄬𑄌𑄴𑄎𑄳𑄠𑄧𑄊𑄚𑄴 𑄥𑄧𑄁𑄞𑄇𑄴 𑄘𑄨𑄝𑄧𑄱𑅁 𑄍𑄧𑄣𑄳𑄦𑄴
𑄟𑄧𑄎𑄨𑄟𑄴 𑄘𑄨𑄚𑄴 𑄎𑄘𑄬 𑄎𑄘𑄬 𑄃𑄬𑄇𑄴𑄙𑄨𑄚𑄳𑄠𑄬 𑄛𑄣 𑄃𑄬𑄦𑄳𑄣𑄧 𑄃𑄬𑄇𑄴𑄊𑄧𑄢𑄧𑄖𑄴 𑄗𑄚𑄴𑄘𑄬 𑄝𑄚𑄳𑄦 𑄘𑄨𑄝𑄪𑄌𑄳𑄦𑄳𑄠𑄬𑄴 𑄝𑄪𑄢𑄩𑄖𑄳𑄦𑄴𑄪𑄚𑄴 𑄃𑄬𑄇𑄴𑄎𑄧𑄚𑄴 𑄎𑄚𑅁 𑄝𑄪𑄌𑄳𑄦𑄳𑄠𑄬𑄴 𑄉𑄬𑄬𑄿 𑄝𑄪𑄢𑄩 𑄢𑄚𑄨,𑄝𑄪𑄢𑄩 𑄉𑄬𑄬𑄿 𑄝𑄪𑄌𑄳𑄦𑄳𑄠𑄬𑄴
𑄢𑄚𑅁 𑄓𑄋𑄧𑄢𑄴 𑄝𑄨𑄝𑄳𑄅𑄧𑄘𑄧𑄖𑄴 𑄛𑄳𑄅𑄧𑄢𑄨 𑄇𑄚𑄇𑄪𑄘𑄨 𑄛𑄧𑄿𑄧 𑄝𑄪𑄌𑄳𑄦𑄳𑄠𑄬𑄴-𑄝𑄪𑄢𑄩𑄢𑄴 𑄊𑄧𑄢𑄧𑄖𑄴𑅁 𑄥𑄬 𑄃𑄧𑄇𑄴𑄗𑄧𑄖𑄴 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄬 𑄥𑄨𑄚𑄴𑄘𑄨 𑄎𑄘𑄬 𑄇𑄚𑄇𑄪𑄘𑄨 𑄢𑄧 𑄥𑄪𑄚𑄨 𑄖𑄢𑄳𑄦 𑄊𑄧𑄢𑄧𑄖𑄴
𑄎𑄬𑄭 𑄝𑄳𑄃𑄬𑄇𑄴 𑄦𑄣𑄴𑄝𑄨𑄘𑄧𑄚𑄴𑄘𑄧 𑄈𑄧𑄝𑄧𑄢𑄴 𑄛𑄬𑄿𑄇𑄴𑅁 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴</p>

<p>𑄎𑄧𑄟𑄧𑄗𑄣𑄬 𑄇𑄧𑄿𑄇𑄴 𑄌𑄨𑄘𑄳𑄠𑄬 𑄚𑄧𑄊𑄳𑄅𑄧𑄌𑄳𑄠𑄴𑄧 𑄃𑄟𑄳𑄦𑄢𑄳𑄦𑄬 𑄞𑄘𑄧 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄨 𑄘𑄧𑄱𑅁 𑄖𑄧𑄟𑄳𑄦 𑄃𑄎𑄭 𑄃𑄟𑄳𑄦𑄨 𑄎𑄬𑄝𑄧𑄁𑅁 𑄇𑄧𑄙𑄊𑄚𑄴 𑄥𑄪𑄚𑄨𑄚𑄳𑄠𑄬𑄠𑄴 𑄝𑄪𑄌𑄳𑄦𑄳𑄠𑄬𑄴-𑄝𑄪𑄢𑄩 𑄈𑄪𑄏𑄨 𑄦𑄳𑄆
𑄈𑄨𑄏𑄬𑄈𑄬𑄌𑄳𑄦𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄞𑄘𑄧 𑄎𑄪𑄇𑄳𑄅𑄴𑄧𑄣𑄴 𑄉𑄳𑄅𑄧𑄢𑄳𑄦𑄨 𑄘𑄨𑄦𑄳𑄣𑄳𑄠𑄬𑄇𑄴𑅁</p>

<p>𑄞𑄖𑄴 𑄈𑄬𑄭 𑄇𑄧𑄟𑄧𑄢𑄴 𑄘𑄧𑄢𑄳𑄦𑄧 𑄉𑄳𑄅𑄧𑄢𑄳𑄦𑄨 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄬 𑄟𑄚𑄬𑄭 𑄊𑄧𑄢𑄴 𑄌𑄪𑄉𑄨 𑄉𑄬𑄦𑄳𑄣𑄇𑄴𑅁 𑄢𑄬𑄭𑄖𑄴 𑄥𑄧𑄁 𑄞𑄇𑄴 𑄦𑄳𑄆𑄚𑄳𑄆𑄬 𑄢𑄬𑄇𑄴𑄈𑄳𑄅𑄧𑄏𑄨 𑄟𑄳𑄅𑄧𑄚𑄴-𑄟𑄪𑄢𑄧𑄱 𑄥𑄢𑄳𑄦𑄨 𑄉𑄪𑄎𑄪𑄢𑄨
𑄉𑄪𑄎𑄪𑄢𑄨 𑄃𑄬𑄏𑄙𑄳𑄅𑄧𑄌𑄳𑄦𑄳𑄠𑄬𑄴,𑄇𑄳𑄃𑄭 𑄇𑄪𑄢𑄳𑄠𑄬 𑄃𑄳𑄃𑄬𑄭 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄣𑄴𑄧𑄱𑄊𑄨 "𑄟𑄚𑄬𑄭 𑄊𑄧𑄢𑄴 𑄌𑄪𑄉𑄨 𑄇𑄧𑄚𑄳𑄦𑄴 𑄃𑄬𑄌𑄳𑄦𑄳𑄠𑄬𑄴 "? 𑄎𑄧𑄟𑄧𑄗𑄣𑄬 𑄇𑄧𑄦𑄳𑄣𑄧 "𑄥𑄳𑄅𑄧𑄖𑄳𑄠𑄴𑄧𑄗𑄣𑄧 𑄞𑄬𑄭 𑄎𑄧𑄟𑄧𑄗𑄣𑄴"𑅁 𑄥𑄪𑄚𑄨𑄚𑄳𑄠𑄬𑄠𑄴
𑄢𑄬𑄇𑄴𑄈𑄳𑄅𑄧𑄏𑄨 𑄇𑄧𑄦𑄳𑄣𑄧,-- "𑄃𑄨𑄞𑄳𑄠𑄬𑄘𑄧 𑄟 𑄈𑄬𑄠𑄳𑄦𑄬 𑄛𑄧𑄱, 𑄃𑄳𑄃 𑄛𑄨𑄎𑄬𑄋𑄳𑄦 𑄈 𑄃𑄬𑄌𑄳𑄦𑄳𑄠𑄬𑄴𑄘𑄬",𑄇𑄳𑄄 𑄇𑄳𑄄 𑄉𑄳𑄅𑄧𑄝𑄨 𑄉𑄳𑄅𑄧𑄝𑄨 𑄟𑄳𑄅𑄧𑄚𑄴 𑄟𑄪𑄢𑄧𑄱 𑄃𑄪𑄎𑄪𑄘𑄧𑄱 𑄟𑄢𑄨 𑄟𑄢𑄨 𑄙𑄬𑄭 𑄉𑄬𑄿𑄧𑅁 𑄢𑄬𑄭𑄖𑄴
𑄛𑄳𑄅𑄧𑄖𑄳𑄦𑄳𑄠𑄬𑄴 𑄃𑄟𑄧𑄣𑄴 𑄛𑄳𑄅𑄧𑄢𑄨𑄚𑄳𑄠𑄬𑄠𑄴 𑄢𑄬𑄇𑄴𑄈𑄳𑄅𑄧𑄏𑄨 𑄜𑄨𑄢𑄨𑄃𑄳𑄄𑄬 𑄃𑄢𑄳𑄦𑄧 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄣𑄳𑄠𑄴𑄧𑄱𑄊𑄨 "𑄟𑄚𑄬𑄭 𑄊𑄧𑄢𑄴 𑄌𑄪𑄉𑄨 𑄇𑄧𑄚𑄳𑄦𑄴 𑄃𑄬𑄌𑄳𑄦𑄳𑄠𑄬𑄴 "? 𑄥𑄳𑄅𑄧𑄖𑄳𑄠𑄴𑄧𑄗𑄣𑄬 𑄇𑄧𑄦𑄳𑄣𑄧 "𑄎𑄧𑄟𑄧𑄗𑄣𑄧 𑄞𑄬𑄭
𑄥𑄳𑄅𑄧𑄖𑄳𑄠𑄴𑄧𑄗𑄣𑄴"---- 𑄥𑄳𑄅𑄧𑄖𑄳𑄠𑄴𑄧𑄗𑄣𑄬 𑄥𑄬 𑄇𑄧𑄙𑄊𑄚𑄴 𑄇𑄳𑄅𑄧𑄠𑄳𑄦𑄬𑄠𑄧 𑄢𑄬𑄇𑄴𑄈𑄳𑄅𑄧𑄏𑄨 𑄊𑄧𑄢𑄴 𑄏𑄞𑄬𑄭 𑄛𑄧𑄣𑄧𑄊𑄨, 𑄣𑄧𑄉𑄬 𑄣𑄧𑄉𑄬 𑄃𑄢𑄳𑄦𑄟𑄴𑄞𑄧 𑄦𑄧𑄣𑄧 𑄢𑄬𑄇𑄴𑄈𑄧𑄌𑄳𑄦𑄴𑄧𑄱𑄣𑄳𑄆 𑄎𑄪𑄖𑄴𑄙𑄧𑄱𑅁 𑄗𑄎𑄬 𑄎𑄪𑄖𑄴𑄙𑄧𑄱
𑄉𑄳𑄅𑄧𑄢𑄳𑄦𑄨 𑄘𑄨-𑄞𑄬𑄭𑄠𑄳𑄦𑄬 𑄢𑄬𑄇𑄴𑄈𑄧𑄌𑄴𑄧𑄱 𑄟𑄢𑄬𑄭 𑄜𑄬𑄣𑄬𑄭 𑄦𑄧𑄢𑄳𑄦𑄚𑄴 𑄦𑄳𑄆 𑄢𑄳𑄅𑄧𑄉𑄳𑄅𑄧𑄚𑄨 𑄉𑄳𑄅𑄧𑄢𑄨 𑄊𑄪𑄟𑄴 𑄎 𑄙𑄳𑄅𑄧𑄣𑄳𑄠𑄬𑄴𑄇𑄴𑅁 𑄝𑄬𑄚𑄳𑄦𑄳𑄠𑄬𑄴 𑄦𑄳𑄆𑄚𑄳𑄠𑄬𑄠𑄴 𑄢𑄎𑄭 𑄟𑄚𑄬𑄭 𑄊𑄧𑄢𑄧𑄢𑄴 𑄈𑄧𑄝𑄧𑄢𑄴 𑄣𑄧𑄱 𑄝𑄏𑄳𑄆𑄬 𑄘𑄨𑄿𑄧𑄱
𑅁 𑄈𑄧𑄞𑄧𑄢𑄴𑄝𑄧𑄱𑄊𑄪𑄚𑄴 𑄜𑄨𑄢𑄨𑄚𑄳𑄠𑄬𑄠𑄴 𑄢𑄎𑄭 𑄈𑄧𑄝𑄧𑄢𑄴 𑄛𑄬𑄦𑄳𑄣𑄧 𑄥𑄳𑄅𑄧𑄖𑄳𑄠𑄴𑄧𑄗𑄣𑄴 𑄃𑄳𑄃 𑄎𑄧𑄟𑄧𑄗𑄣𑄧 𑄇𑄧𑄙𑅁 𑄢𑄎𑄭 𑄖𑄢𑄳𑄦𑄢𑄳𑄦𑄬 𑄘𑄉𑄨 𑄃𑄚𑄳𑄦𑄨 𑄝𑄳𑄃𑄬𑄇𑄴 𑄦𑄣𑄴 𑄝𑄨𑄘𑄧𑄚𑄴𑄘𑄧 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄢𑄳𑄦𑄨
𑄈𑄧𑄞𑄧𑄢𑄴 𑄛𑄳𑄃𑄬𑄭 𑄈𑄪𑄏𑄨 𑄦𑄳𑄆 𑄖𑄏𑄨𑄞𑄧𑄱 𑄥𑄳𑄅𑄧𑄖𑄳𑄠𑄴𑄧𑄗𑄣𑄧𑄢𑄴 𑄎𑄨𑄁𑄇𑄚𑄨𑄢𑄴 𑄣𑄧𑄊𑄧𑄢𑄴 𑄥𑄧𑄟𑄢𑄨 𑄉𑄳𑄅𑄧𑄢𑄳𑄦𑄨 𑄘𑄨 𑄢𑄬𑄌𑄴𑄎𑄳𑄠𑄧𑄊𑄚𑄴 𑄥𑄧𑄁𑄞𑄇𑄴 𑄘𑄨𑄿𑄧𑄱𑅁 𑄥𑄬 𑄢𑄬𑄌𑄴𑄎𑄳𑄠𑄧𑄢𑄴 𑄥𑄳𑄅𑄧𑄖𑄳𑄠𑄴𑄧𑄗𑄣𑄬 𑄢𑄎 𑄦𑄳𑄆 𑄖𑄢𑄳𑄦
𑄥𑄪𑄊𑄧𑄱𑄢𑄴 𑄎𑄨𑄁𑄇𑄚𑄨 𑄇𑄘𑄬𑄭 𑄉𑄬𑄿𑄇𑄴𑅁</p>
	
<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄥𑄳𑄅𑄧𑄖𑄳𑄠𑄴𑄧𑄗𑄣𑄴 𑄃𑄳𑄃 𑄎𑄧𑄟𑄧𑄗𑄣𑄴 𑄇𑄧𑄚𑄳𑄦𑄴 𑄃𑄬𑄿𑄇𑄴? 𑄈. 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄴 𑄇𑄨 𑄇𑄪𑄘𑄪𑄟𑄴 𑄃𑄬𑄿𑄇𑄴? 𑄉.
𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄬 𑄃𑄢𑄳𑄦𑄧 𑄃𑄬𑄇𑄳𑄦𑄴𑄚𑄴 𑄢𑄬𑄌𑄴𑄎𑄳𑄠𑄧𑄖𑄴 𑄇𑄨 𑄇𑄚𑄴𑄘𑄧 𑄇𑄢𑄴𑄊𑄚 𑄘𑄬𑄣𑄇𑄴𑄈𑄳𑄆? 𑄊. 𑄛𑄳𑄆𑄬𑄿𑄳𑄠 𑄝𑄢𑄧𑄖𑄴 𑄢𑄬𑄇𑄴𑄈𑄳𑄅𑄧𑄏𑄨𑄢𑄴 𑄛𑄪𑄏𑄳𑄅𑄧𑄢𑄧𑄖𑄴 𑄇𑄧𑄚𑄳𑄦𑄴 𑄎𑄧𑄱𑄛𑄴 𑄘𑄳𑄠𑄬? 𑄎𑄧𑄱𑄛𑄴
𑄥𑄪𑄚𑄨 𑄢𑄬𑄇𑄴𑄈𑄳𑄅𑄧𑄏𑄨 𑄇𑄨 𑄇𑄳𑄅𑄧𑄠𑄳𑄦𑄬? 𑄋. 𑄢𑄬𑄭𑄖𑄴 𑄛𑄳𑄅𑄧𑄖𑄳𑄦𑄳𑄠𑄬𑄴 𑄃𑄟𑄧𑄣𑄴 𑄛𑄳𑄅𑄧𑄢𑄨𑄚𑄳𑄠𑄬𑄠𑄴 𑄢𑄬𑄇𑄴𑄈𑄳𑄅𑄧𑄏𑄨 𑄜𑄨𑄢𑄨𑄃𑄳𑄄𑄬 𑄇𑄨 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄴𑄿𑄳𑄠𑄧𑄊𑄨? 𑄛𑄪𑄏𑄧𑄱𑄢𑄧𑄖𑄴 𑄇𑄧𑄚𑄳𑄦𑄴 𑄇𑄨𑄋𑄨𑄢𑄳𑄦𑄨 𑄎𑄧𑄱𑄛𑄴 𑄘𑄳𑄠𑄬?
𑄌. 𑄥𑄳𑄅𑄧𑄖𑄳𑄠𑄴𑄧𑄗𑄣𑄴 𑄃𑄳𑄃 𑄎𑄧𑄟𑄧𑄗𑄣𑄬 𑄢𑄬𑄇𑄳𑄦𑄴𑄧𑄌𑄳𑄦𑄴𑄧𑄱 𑄟𑄢𑄳𑄦𑄨 𑄛𑄢𑄨𑄚𑄳𑄠𑄬𑄠𑄴 𑄢𑄎𑄭 𑄇𑄨 𑄉𑄳𑄅𑄧𑄣𑄴𑄿𑄳𑄠𑄧? 𑄍. 𑄞𑄖𑄴 𑄈𑄬𑄭 𑄇𑄧𑄟𑄧𑄢𑄴 𑄘𑄧𑄢𑄳𑄦𑄧 𑄉𑄳𑄅𑄧𑄢𑄳𑄦𑄨 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄬 𑄇𑄪𑄙𑄪
𑄎𑄬𑄠𑄳𑄦𑄧𑄚𑄴? 𑄎. 𑄈𑄧𑄞𑄧𑄢𑄴𑄝𑄧𑄱𑄊𑄪𑄚𑄴 𑄜𑄨𑄢𑄨𑄚𑄳𑄠𑄬𑄠𑄴 𑄢𑄎𑄭 𑄇𑄇𑄧𑄙 𑄎𑄚𑄨 𑄈𑄧𑄝𑄧𑄢𑄴 𑄛𑄬𑄿𑄧?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄃𑄟𑄧𑄣𑄧𑄖𑄴 𑄃𑄬𑄇𑄴 𑄢𑄬𑄌𑄴𑄎𑄳𑄠𑄧𑄖𑄴 ----- 𑄃𑄬𑄦𑄳𑄣𑄧𑅁 𑄈. 𑄓𑄋𑄳𑄦𑄧𑄢𑄴 𑄟𑄳𑄅𑄧𑄇𑄳𑄦𑄴𑄧𑄱𑄢𑄴 𑄛𑄧𑄱𑄞𑄧𑄱 𑄚𑄋𑄳𑄦𑄚𑄴
----- 𑄃𑄳𑄃 𑄌𑄨𑄉𑄳𑄅𑄧𑄚𑄴 𑄟𑄳𑄅𑄧𑄇𑄳𑄦𑄴𑄧𑄱𑄢𑄴 𑄛𑄧𑄱𑄞𑄧𑄱 𑄚𑄋𑄳𑄦𑄚𑄴 ------𑅁 𑄉. 𑄥𑄨𑄚𑄳𑄠𑄬𑄴 𑄢𑄬𑄘𑄳𑄅𑄧𑄖𑄴 𑄢𑄬𑄇𑄳𑄅𑄴𑄧𑄏𑄨 ----- 𑄈𑄬𑄠𑄳𑄦𑄬𑅁 𑄊. 𑄝𑄪𑄌𑄳𑄦𑄳𑄠𑄬𑄴 𑄉𑄬𑄬𑄿 𑄝𑄪𑄢𑄩 𑄢𑄚𑄨,𑄝𑄪𑄢𑄩
𑄉𑄬𑄬𑄿 -----𑅁 𑄋. 𑄞𑄖𑄴 𑄈𑄬𑄭 𑄇𑄧𑄟𑄧𑄢𑄴 𑄘𑄧𑄢𑄳𑄦𑄧 𑄉𑄳𑄅𑄧𑄢𑄳𑄦𑄨 ------- 𑄟𑄚𑄬𑄭 𑄊𑄧𑄢𑄴 𑄌𑄪𑄉𑄨 𑄉𑄬𑄿𑄇𑄴𑅁 𑄌. 𑄥𑄬 𑄢𑄬𑄌𑄴𑄎𑄳𑄠𑄧𑄢𑄴 𑄥𑄳𑄅𑄧𑄖𑄳𑄠𑄴𑄧𑄗𑄣𑄬 𑄢𑄎 𑄦𑄳𑄆 𑄖𑄢𑄳𑄦 𑄥𑄪𑄊𑄧𑄱𑄢𑄴
------ 𑄉𑄬𑄦𑄳𑄣𑄇𑄴𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄥𑄳𑄅𑄧𑄖𑄳𑄠𑄴𑄧𑄗𑄣𑄳𑄆𑄴 𑄎𑄧𑄟𑄧𑄗𑄣𑄴 𑄟𑄎𑄪𑄘𑄧𑄱 𑄞𑄬𑄭 𑄃𑄬𑄦𑄳𑄣𑄇𑄴𑅁 𑄈. 𑄓𑄋𑄳𑄦𑄧𑄢𑄴 𑄝𑄨𑄝𑄳𑄅𑄧𑄘𑄧𑄖𑄴 𑄛𑄳𑄅𑄧𑄢𑄨 𑄇𑄚𑄇𑄪𑄘𑄨 𑄛𑄧𑄦𑄳𑄣𑄧 𑄝𑄪𑄌𑄳𑄦𑄳𑄠𑄬𑄴-𑄝𑄪𑄢𑄩𑄢𑄴 𑄊𑄧𑄢𑄧𑄖𑄴𑅁
𑄉. 𑄢𑄬𑄭𑄖𑄴 𑄦𑄳𑄆𑄚𑄳𑄠𑄬𑄠𑄴 𑄢𑄎𑄭 𑄟𑄚𑄬𑄭 𑄊𑄧𑄢𑄧𑄢𑄴 𑄈𑄧𑄝𑄧𑄢𑄴 𑄣𑄧𑄱 𑄝𑄏𑄳𑄆𑄬 𑄘𑄨𑄿𑄧𑄱𑅁 𑄊. 𑄢𑄬𑄌𑄴𑄎𑄳𑄠𑄧𑄢𑄴 𑄥𑄳𑄅𑄧𑄖𑄳𑄠𑄴𑄧𑄗𑄣𑄬 𑄢𑄎 𑄦𑄳𑄆 𑄖𑄢𑄳𑄦 𑄥𑄪𑄊𑄧𑄱𑄢𑄴 𑄎𑄨𑄁𑄇𑄚𑄨 𑄇𑄘𑄬𑄭 𑄉𑄬𑄿𑄇𑄴𑅁 𑄋. 𑄢𑄎𑄢𑄴
𑄓𑄋𑄳𑄦𑄧𑄢𑄴 𑄟𑄳𑄅𑄧𑄇𑄳𑄦𑄴𑄧𑄱𑄢𑄴 𑄛𑄧𑄱𑄞𑄧𑄱 𑄚𑄋𑄳𑄦𑄚𑄴 𑄎𑄧𑄟𑄧𑄗𑄣𑄴𑅁 𑄺. 𑄇𑄧𑄙 𑄎𑄧𑄢𑄧: 𑄝𑄧𑄏𑄧𑄢𑄴,𑄇𑄚𑄴𑄘𑄧𑄇𑄢𑄴𑄊𑄚, 𑄢𑄬𑄇𑄴𑄈𑄧𑄌𑄴, 𑄈𑄧𑄞𑄧𑄢𑄴𑄝𑄧𑄱, 𑄛𑄨𑄎𑄬𑄋𑄳𑄦, 𑄛𑄳𑄅𑄧𑄖𑄳𑄦𑄳𑄠𑄬𑄴 𑄃𑄟𑄧𑄣𑄴, 𑄣𑄧𑄊𑄧𑄢𑄴 𑄥𑄧𑄟𑄢𑄨
𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄢𑄬𑄇𑄳𑄦𑄴𑄧𑄌𑄴 = 𑄎𑄨𑄉𑄪𑄚𑄳𑄦𑄳𑄠𑄬 𑄟𑄚𑄫𑄌𑄴 𑄃𑄳𑄃 𑄛𑄧𑄢𑄚𑄴𑄝𑄧𑄣 𑄟𑄢𑄨𑄚𑄳𑄠𑄬𑄠𑄴 𑄈𑄚𑄴𑅁 𑄇𑄚𑄴𑄘𑄧 = 𑄃𑄧𑄝𑄧𑄌𑄴𑄗𑅁 𑄦𑄬𑄟𑄚𑄴 = 𑄛𑄳𑄅𑄧𑄏𑄪𑅁 𑄣𑄧𑄊𑄧𑄢𑄴 𑄥𑄧𑄟𑄳𑄦𑄢𑄨 =
𑄟𑄳𑄅𑄧𑄇𑄴𑅁 𑄃𑄨𑄖𑄴𑄧𑄱 𑄇𑄪𑄘𑄪𑄟𑄴 = 𑄥𑄳𑄅𑄧𑄘𑄳𑄅𑄧𑄌𑄳𑄠𑄬𑄴𑅁 𑄍𑄧𑄣𑄳𑄦𑄴 = 𑄖𑄬𑄟𑄴𑄟𑄁𑅁 𑄟𑄚𑄬𑄭 = 𑄟𑄚𑄫𑄌𑄴𑅁 𑄈𑄧𑄞𑄧𑄢𑄴𑄝𑄧𑄱 = 𑄝𑄖𑄴𑄧𑄱𑅁 𑄛𑄳𑄅𑄧𑄖𑄳𑄦𑄳𑄠𑄬𑄴 𑄃𑄟𑄧𑄣𑄴 = 𑄛𑄳𑄃𑄧𑄢𑄴 𑄦𑄧𑄁 𑄦𑄧𑄁𑅁</p>

<h2>𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄧𑄢𑄴 𑄟𑄨𑄏𑄳𑄠𑄬 𑄈𑄧𑄝𑄧𑄢𑄴</h2>

<h3>𑄓𑄁𑄉𑄦 𑄃𑄳𑄅𑄧𑄚𑄨𑄣𑄴 𑄇𑄪𑄟𑄧𑄱𑄢𑄴 𑄌𑄇𑄴𑄟𑄳𑄦</h3>

<p>𑄞𑄣𑄫𑄇𑄴 𑄞𑄨𑄣𑄳𑄅𑄧𑄚𑄴 𑄃𑄉𑄧 𑄇𑄧𑄙, ---- 𑄛𑄪𑄢𑄳𑄅𑄧𑄚𑄨 𑄇𑄧𑄚𑄳𑄦𑄧 𑄃𑄬𑄇𑄴 𑄃𑄟𑄧𑄣𑄧𑄖𑄴 𑄈𑄳𑄅𑄧𑄌𑄴𑄧𑄱 𑄝𑄬𑄋𑄴𑄧𑄱𑄦𑄳𑄣𑄳𑄆 𑄥𑄪𑄙𑄳𑄅𑄧𑄖𑄴𑄖𑄪𑄝𑄨𑄞𑄧𑄱 𑄝𑄧𑄚𑄴 𑄃𑄬𑄦𑄳𑄣𑄇𑄴𑅁 𑄃𑄬𑄇𑄴 𑄙𑄨𑄚𑄳𑄠𑄬𑄴 𑄈𑄳𑄅𑄧𑄌𑄳𑄦𑄳𑄠𑄴𑄧 𑄝𑄬𑄋𑄳𑄦𑄬
𑄥𑄳𑄃𑄧𑄢𑄧𑄖𑄳𑄦𑄴𑄪𑄚𑄴 𑄜𑄨𑄢𑄨 𑄃𑄳𑄄𑄬 𑄖 𑄝𑄧𑄚𑄳𑄦𑄧𑄢𑄳𑄦𑄬 𑄇𑄧𑄦𑄳𑄣𑄧𑄊𑄨𑅁 𑄝𑄧𑄚𑄴 𑄥𑄧𑄢𑄳𑄃𑄧𑄖𑄴 𑄎𑄬𑄭 𑄚𑄳𑄠𑄬𑄠𑄴 𑄈𑄧𑄝𑄧𑄢𑄴 𑄛𑄬𑄠𑄳𑄦𑄧𑄋𑄴 𑄃𑄬𑄇𑄳𑄦𑄴𑄚𑄴 𑄞𑄨𑄣𑄳𑄠𑄬 𑄓𑄋𑄳𑄦𑄧𑄢𑄴 𑄝𑄧𑄢𑄴𑄝𑄧 𑄝𑄬𑄞𑄧𑅁 𑄥𑄬 𑄝𑄧𑄢𑄴𑄝𑄧𑄖𑄴 𑄞𑄨𑄣𑄳𑄠𑄬
𑄝𑄪𑄢𑄧𑄲 𑄟𑄧𑄖𑄴𑄧𑄢𑄴 𑄦𑄪𑄣𑄴 𑄍𑄨𑄚𑄨 𑄚𑄨𑄝𑄧𑄱, 𑄃𑄳𑄃 𑄝𑄪𑄢𑄧𑄲 𑄟𑄨𑄣𑄳𑄠𑄬𑄢𑄴 𑄘𑄪𑄖𑄴 𑄍𑄨𑄚𑄨 𑄚𑄨𑄝𑄧𑄱𑅁 𑄟𑄘𑄨 𑄞𑄨𑄘𑄨𑄢𑄧𑄱 𑄇𑄳𑄅𑄧𑄠𑄬𑄋𑄴 𑄃𑄣𑄪 𑄛𑄌𑄴 𑄇𑄧𑄖𑄳𑄦𑄴, 𑄥𑄖𑄴 𑄇𑄧𑄖𑄳𑄦𑄴 𑄦𑄧𑄝𑄧𑅁 𑄟𑄭𑄪𑄙𑄧 𑄇𑄧𑄚𑄳𑄦𑄧 𑄢𑄧𑄉𑄧𑄟𑄴
𑄊𑄧𑄢𑄧 𑄇𑄧𑄚𑄖𑄴 𑄉𑄪𑄎𑄨 𑄗𑄬𑄭 𑄛𑄧𑄢𑄚𑄴 𑄝𑄎𑄬𑄟𑄴, 𑄃𑄳𑄃 𑄖𑄧𑄢𑄴 𑄇𑄨 𑄃𑄪𑄝𑄳𑄆 𑄦𑄧𑄝𑄧? 𑄖𑄧𑄢𑄴 𑄌𑄨𑄘𑄳𑄆𑄬𑄙𑄧 𑄟𑄧𑄢𑄴 𑄞𑄖𑄴 𑄛𑄚𑄩 𑄚𑄧 𑄢𑄪𑄎𑄳𑄠𑄬𑄢𑄴𑅁 𑄎𑄳𑄃𑄦𑄳𑄅𑄧𑄇𑄴, 𑄖𑄭𑄪 𑄃𑄬𑄇𑄴 𑄝𑄪𑄖𑄴𑄙𑄨 𑄉𑄧𑄢𑄴,---
𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄠𑄴𑄙𑄧 𑄝𑄬𑄣𑄳𑄠𑄬𑄴 𑄦𑄧𑄣𑄬 𑄝𑄧𑄢𑄴 𑄉𑄏𑄧 𑄔𑄬𑄣𑄖𑄴 𑄝𑄳𑄅𑄧𑄏𑄨 𑄚𑄨𑄖𑄳𑄅𑄴𑄧 𑄦𑄞 𑄈𑄭𑅁 𑄖𑄭𑄪 𑄗𑄨𑄇𑄴 𑄥𑄬 𑄃𑄧𑄇𑄴𑄗𑄧𑄖𑄴 𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄢𑄴 𑄟𑄧𑄱𑄘𑄨 𑄥𑄳𑄅𑄧𑄟𑄳𑄆𑄬 𑄛𑄪𑄚𑄬𑄙𑄨 𑄚𑄳𑄦𑄨𑄊𑄨𑄣𑄨𑄌𑄴, 𑄃𑄳𑄃 𑄛𑄪𑄚𑄳𑄠𑄬𑄙𑄨
𑄥𑄳𑄅𑄧𑄟𑄳𑄆𑄬 𑄟𑄧𑄲𑄘𑄨 𑄚𑄳𑄦𑄨𑄊𑄨𑄣𑄨𑄌𑄴𑅁 𑄥𑄣𑄬𑄚𑄴 𑄝𑄧𑄢𑄴𑄝𑄧𑄖𑄳𑄦𑄴𑄪𑄚𑄴 𑄝𑄎𑄨𑄝𑄳𑄠𑄬𑅁</p>

<p>𑄗𑄨𑄇𑄴 𑄥𑄬𑄙𑄧𑄊𑄬 𑄥𑄪𑄙𑄳𑄅𑄧𑄖𑄴𑄖𑄪𑄝𑄨𑄞𑄧𑄱𑄠𑄴 𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄢𑄴 𑄟𑄧𑄱𑄘𑄨 𑄥𑄳𑄅𑄧𑄟𑄳𑄆𑄬 𑄛𑄪𑄚𑄬𑄙𑄨 𑄃𑄳𑄃 𑄛𑄪𑄚𑄬𑄙𑄨 𑄥𑄳𑄅𑄧𑄟𑄳𑄆𑄬 𑄟𑄧𑄲𑄘𑄨 𑄚𑄨𑄊𑄨𑄣𑄳𑄠𑄬 𑄃𑄢𑄴𑄉𑄚𑄨 𑄉𑄳𑄅𑄧𑄌𑄳𑄦𑄳𑄠𑄬𑄴𑄠𑄧 𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄠𑄴 𑄘𑄧𑄢𑄬 𑄃𑄝𑄙
𑄉𑄳𑄅𑄧𑄢𑄳𑄦𑄨 𑄢𑄳𑄦𑄧𑄁𑄢𑄁 𑄉𑄳𑄅𑄧𑄢𑄳𑄦𑄨 𑄘𑄳𑄅𑄧𑄉𑄳𑄅𑄧𑄢𑄨 𑄃𑄳𑄃𑄪𑄖𑄳𑄦𑄳𑄠𑄬𑄴𑅁 𑄥𑄬 𑄢𑄧𑄞𑄧𑄱 𑄥𑄪𑄚𑄨 𑄃𑄪𑄉𑄪𑄢𑄳𑄦𑄨 𑄃𑄪𑄙𑄨 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄈𑄖𑄬𑄴 𑄥𑄪𑄉𑄪𑄢𑄨 𑄉𑄪𑄣𑄧𑄱𑄞𑄧𑄱 𑄦𑄘𑄧𑄖𑄳𑄦𑄴𑄪𑄚𑄴 𑄏𑄳𑄅𑄧𑄢𑄳𑄆𑄬 𑄜𑄬𑄣𑄳𑄠𑄬𑄴𑅁 𑄥𑄪𑄉𑄪𑄢𑄨 𑄉𑄪𑄣𑄧𑄱𑄞𑄧𑄱
𑄛𑄧𑄣𑄧𑄊𑄳𑄆 𑄦𑄳𑄅𑄧𑄢𑄨𑄋𑄴𑄧𑄱𑄢𑄴 𑄇𑄋𑄬𑄣𑄴𑄿𑄧𑄱𑄖𑄴𑅁 𑄦𑄳𑄅𑄧𑄢𑄨𑄋𑄴𑄧𑄱𑄠𑄴 𑄛𑄨𑄢𑄳𑄠𑄬 𑄛𑄳𑄄𑄬 𑄙𑄝 𑄎𑄘𑄬 𑄦𑄪𑄌𑄳𑄠𑄬𑄴𑄊𑄳𑄆 𑄥𑄛𑄴𑄧𑄱𑄢𑄴 𑄇𑄋𑄬𑄣𑄴𑄿𑄧𑄱𑄖𑄴𑅁 𑄥𑄛𑄴𑄧𑄱𑄠𑄴 𑄛𑄨𑄢𑄳𑄠𑄬 𑄛𑄳𑄄𑄬 𑄙𑄞 𑄎𑄘𑄬 𑄥𑄳𑄅𑄧𑄣𑄨𑄴𑄛𑄳𑄅𑄧𑄣𑄳𑄦𑄨𑄴 𑄉𑄳𑄅𑄧𑄢𑄳𑄦𑄨
𑄈𑄬𑄭 𑄘𑄨𑄦𑄳𑄣𑄧𑄱𑄊𑄳𑄆 𑄇𑄪𑄢𑄧𑄲𑄞𑄧𑄱𑄢𑄴 𑄝𑄧𑄘𑄊𑄪𑄚𑄴𑅁 𑄇𑄪𑄢𑄧𑄲𑄞𑄧𑄱𑄖𑄳𑄦𑄴𑄪𑄚𑄴 𑄢𑄇𑄴 𑄃𑄪𑄙𑄨 𑄈𑄬𑄭 𑄘𑄨𑄣𑄧𑄱𑄊𑄳𑄆 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄢𑄴 𑄝𑄧𑄘𑄊𑄪𑄚𑄴𑅁 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄢𑄴 𑄢𑄇𑄴 𑄃𑄪𑄙𑄨 𑄇𑄟𑄣𑄳𑄠𑄴𑄧𑄉𑄳𑄆 𑄃𑄬𑄉𑄘𑄌𑄳𑄠𑄬𑄴
𑄥𑄪𑄊𑄧𑄱𑄢𑄴𑄞𑄧𑄱𑄢𑄴 𑄝𑄨𑄎𑄳𑄠𑄬𑄞𑄧𑄱𑄖𑄴𑅁 𑄥𑄪𑄊𑄧𑄱𑄢𑄴𑄞𑄧𑄱𑄠𑄴 𑄛𑄨𑄉𑄨𑄢𑄳𑄠𑄬𑄞𑄧𑄱𑄖𑄳𑄦𑄴𑄪𑄚𑄴 𑄇𑄟𑄧𑄢𑄴 𑄈𑄬𑄭, 𑄢𑄇𑄴 𑄃𑄪𑄙𑄨 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄢𑄴 𑄙𑄚𑄚𑄴 𑄈 𑄙𑄳𑄅𑄧𑄌𑄳𑄦𑄳𑄠𑄬𑄴𑄊𑄳𑄆𑅁</p>

<p>𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄠𑄴 𑄈𑄧𑄝𑄧𑄢𑄴𑄛𑄳𑄄𑄬 𑄗𑄬𑄋𑄞𑄧𑄱𑄖𑄴 𑄝𑄌𑄳𑄆𑄬𑄴 𑄝𑄌𑄳𑄆𑄬𑄴 𑄥𑄪𑄊𑄧𑄱𑄢𑄴𑄞𑄧𑄱 𑄙𑄞 𑄙𑄳𑄅𑄧𑄣𑄳𑄠𑄴𑄧𑅁 𑄗𑄬𑄋𑄞𑄧𑄱𑄠𑄴𑄴 𑄛𑄨𑄢𑄳𑄠𑄬 𑄛𑄳𑄄𑄬 𑄢𑄎 𑄦𑄨𑄙𑄪 𑄚𑄣𑄨𑄌𑄴 𑄉𑄳𑄅𑄧𑄣𑄳𑄠𑄴𑄧𑄊𑄳𑄆𑅁 𑄢𑄎𑄭 𑄚𑄣𑄨𑄌𑄳𑄦𑄳𑄠𑄬𑄴𑄚𑄴
𑄙𑄳𑄅𑄧𑄢𑄨 𑄝𑄨𑄎𑄳𑄠𑄬𑄢𑄧𑄖𑄴 𑄝𑄳𑄅𑄧𑄎𑄨𑄣𑄧𑄱𑅁 𑄢𑄎𑄭 𑄢𑄚𑄩 𑄟𑄨𑄣𑄬𑄞𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄴𑄿𑄳𑄠𑄧 𑄇𑄨𑄖𑄳𑄦𑄳𑄠𑄬𑄴𑄠𑄴 𑄗𑄬𑄋𑄞𑄧𑄱𑄢𑄳𑄦𑄬 𑄝𑄌𑄳𑄠𑄬𑄴𑄠𑄳𑄦𑄬𑅁 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄠𑄴 𑄇𑄧𑄦𑄳𑄣𑄧,---
𑄥𑄪𑄊𑄳𑄅𑄧𑄌𑄳𑄦𑄳𑄠𑄬𑄴 𑄟𑄧 𑄙𑄚𑄚𑄴 𑄈𑄬𑄭 𑄘𑄬𑄣𑄳𑄅𑄴𑄧𑄠𑄴, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄗𑄬𑄋𑄞𑄧𑄱𑄖𑄴 𑄝𑄌𑄬𑄴𑄚𑄳𑄠𑄬𑄠𑄴 𑄥𑄪𑄊𑄧𑄱𑄢𑄴𑄞𑄧𑄱 𑄙𑄞𑄬𑄠𑄁𑄧𑄉𑄬𑅁 𑄢𑄎𑄭 𑄖𑄳𑄃𑄬 𑄥𑄪𑄊𑄧𑄱𑄌𑄳𑄦𑄳𑄠𑄬𑄴𑄢𑄳𑄦𑄬 𑄓𑄉𑄨 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱--- 𑄥𑄪𑄊𑄧𑄱𑄌𑄳𑄦𑄳𑄠𑄬𑄴
𑄖𑄭𑄪 𑄢𑄚𑄩</p>

<p>𑄟𑄨𑄣𑄳𑄠𑄬𑄞𑄧𑄱𑄢𑄴 𑄙𑄚𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄈𑄬𑄭 𑄘𑄧𑄱𑄌𑄴𑄍𑄳𑄆? 𑄥𑄪𑄊𑄳𑄅𑄧𑄌𑄳𑄦𑄬𑄴 𑄇𑄧𑄦𑄳𑄣𑄧,--- 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄠𑄴 𑄟𑄧 𑄝𑄨𑄎𑄳𑄠𑄬𑄞𑄧𑄱𑄖𑄴 𑄇𑄟𑄬𑄢𑄬𑄚𑄳𑄠𑄬𑄠𑄴 𑄝𑄨𑄎𑄳𑄠𑄬𑄢𑄴 𑄎𑄣𑄭 𑄥𑄳𑄅𑄧𑄣𑄨𑄴 𑄛𑄳𑄅𑄧𑄣𑄳𑄦𑄨𑄴 𑄦𑄳𑄆
𑄙𑄚𑄚𑄴 𑄈𑄋𑄧𑄣𑄳𑄅𑄴𑄧𑄠𑄴𑄘𑄳𑄠𑄬 𑄢𑄎𑄭 𑄖𑄬 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄇𑄨𑄖𑄳𑄦𑄳𑄠𑄬𑄴𑄠𑄴 𑄥𑄪𑄊𑄧𑄱𑄢𑄴𑄞𑄧𑄱𑄢𑄴 𑄝𑄨𑄎𑄳𑄠𑄬𑄞𑄧𑄱𑄖𑄴 𑄇𑄟𑄌𑄳𑄠𑄬𑄴𑄊𑄳𑄆𑅁 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄠𑄴
𑄇𑄧𑄦𑄳𑄣𑄧,---𑄇𑄪𑄢𑄧𑄲𑄞𑄧𑄱𑄠𑄴 𑄟𑄧 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄨𑄚𑄳𑄆𑄬 𑄢𑄇𑄴 𑄃𑄪𑄙𑄨 𑄥𑄪𑄊𑄧𑄱𑄢𑄴𑄞𑄧𑄱𑄢𑄴 𑄝𑄨𑄎𑄳𑄠𑄬𑄞𑄧𑄱𑄖𑄴 𑄇𑄟𑄌𑄴𑄧𑄱𑄋𑄴𑄉𑄬𑅁 𑄢𑄎𑄭 𑄃𑄢𑄳𑄦𑄧 𑄇𑄪𑄢𑄧𑄲𑄞𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱 𑄇𑄨𑄖𑄳𑄦𑄳𑄠𑄬𑄴𑄠𑄴
𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄢𑄴 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄳𑄠𑄬𑄊𑄳𑄆𑅁 𑄇𑄪𑄢𑄧𑄲𑄞𑄧𑄱𑄠𑄴 𑄇𑄧𑄦𑄳𑄣𑄧,---𑄥𑄛𑄴𑄧𑄱𑄠𑄴 𑄟𑄧 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄳𑄠𑄬𑄊𑄳𑄆 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄟𑄭𑄪 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄧𑄱𑄋𑄴𑄊𑄬𑅁 𑄢𑄎𑄭
𑄃𑄢𑄳𑄦𑄧 𑄥𑄛𑄴𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄣𑄳𑄦𑄳𑄠𑄴𑄧𑄱, 𑄇𑄨𑄖𑄳𑄦𑄬𑄴𑄠𑄴 𑄇𑄪𑄢𑄧𑄲𑄞𑄧𑄱𑄢𑄴 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄳𑄠𑄬𑄊𑄳𑄆𑅁 𑄥𑄛𑄴𑄧𑄱𑄠𑄴 𑄇𑄧𑄦𑄳𑄣𑄧, 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄠𑄴 𑄟𑄧 𑄇𑄋𑄬𑄣𑄳𑄦𑄴𑄧𑄱𑄖𑄴 𑄦𑄪𑄌𑄳𑄦𑄳𑄠𑄬𑄴𑄊𑄨
𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄟𑄭𑄪 𑄇𑄪𑄢𑄧𑄲 𑄞𑄧𑄱 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄧𑄱𑄋𑄴𑄉𑄬𑅁 𑄢𑄎𑄭 𑄃𑄢𑄳𑄦𑄧 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄳𑄦𑄴𑄧𑄱, 𑄇𑄨𑄖𑄳𑄦𑄬𑄴𑄠𑄴 𑄥𑄛𑄴𑄧𑄱𑄢𑄴 𑄇𑄋𑄬𑄣𑄳𑄦𑄴𑄧𑄱𑄖𑄴 𑄦𑄪𑄌𑄳𑄦𑄳𑄠𑄬𑄴𑄊𑄳𑄆𑅁
𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄠𑄴 𑄇𑄧𑄦𑄳𑄣𑄧,---𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄟𑄧 𑄛𑄨𑄙𑄨𑄖𑄴 𑄃𑄬𑄇𑄳𑄦𑄴𑄧𑄱 𑄥𑄪𑄊𑄪𑄢𑄨 𑄉𑄪𑄣𑄧𑄱 𑄜𑄬𑄣𑄬𑄭 𑄘𑄳𑄠𑄬, 𑄥𑄬𑄚𑄧𑄖𑄳𑄦𑄬𑄴𑄠𑄴 𑄛𑄨𑄢𑄳𑄠𑄬 𑄛𑄳𑄆𑄬𑄚𑄳𑄦𑄳𑄠𑄬𑄠𑄴 𑄙𑄞 𑄎𑄘𑄬 𑄥𑄛𑄴𑄧𑄱 𑄇𑄋𑄬𑄣𑄳𑄦𑄴𑄧𑄱𑄖𑄴 𑄦𑄪𑄢𑄧𑄱 𑄎𑄬𑄠𑄬𑄙𑄬𑅁
𑄢𑄎𑄭 𑄃𑄢𑄳𑄦𑄧 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄣𑄳𑄦𑄴𑄧𑄱, 𑄇𑄨𑄖𑄳𑄦𑄬𑄴𑄠𑄴 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄳𑄦𑄬 𑄥𑄪𑄊𑄪𑄢𑄨 𑄉𑄪𑄣𑄧𑄱𑄞𑄧𑄱 𑄜𑄬𑄣𑄬𑄭 𑄘𑄳𑄠𑄬𑅁 𑄝𑄚𑄴𑄘𑄳𑄅𑄧𑄌𑄳𑄠𑄬𑄴 𑄇𑄧𑄦𑄳𑄣𑄧,---𑄉𑄏𑄧 𑄜𑄉𑄖𑄴 𑄝𑄳𑄅𑄧𑄏𑄨
𑄟𑄭𑄪 𑄃𑄬𑄇𑄳𑄦𑄴𑄧𑄱 𑄥𑄪𑄊𑄪𑄢𑄨 𑄉𑄪𑄣𑄧𑄱 𑄈𑄋𑄧𑄖𑄬𑄴 𑄗𑄨𑄇𑄴 𑄥𑄬 𑄃𑄧𑄇𑄴𑄗𑄧𑄖𑄴 𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄠𑄴 𑄃𑄝𑄙 𑄉𑄳𑄅𑄧𑄢𑄳𑄦𑄨 '𑄢𑄳𑄦𑄧𑄁𑄢𑄳𑄦𑄁' 𑄉𑄳𑄅𑄧𑄢𑄳𑄦𑄨 𑄘𑄳𑄅𑄧𑄉𑄳𑄅𑄧𑄢𑄨 𑄃𑄪𑄖𑄳𑄦𑄳𑄠𑄬𑄴, 𑄘𑄧𑄢𑄬 𑄟𑄭𑄪 𑄥𑄪𑄊𑄪𑄢𑄨 𑄉𑄪𑄣𑄧𑄱𑄞𑄧𑄱 𑄦𑄘𑄧𑄖𑄳𑄦𑄴𑄪𑄚𑄴
𑄏𑄳𑄅𑄧𑄢𑄳𑄆𑄬 𑄜𑄬𑄣𑄳𑄠𑄴𑄧𑄱𑄋𑄴𑄊𑄬𑅁</p>

<p>𑄇𑄝𑄎𑄧𑄉𑄢𑄳𑄦𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄴 𑄇𑄋𑄬𑄣𑄳𑄦𑄴𑄧𑄱𑄖𑄴 𑄛𑄳𑄅𑄧𑄌𑄳𑄠𑄬𑄴𑄉𑄳𑄆𑄙𑄳𑄠𑄬𑅁 𑄢𑄎𑄭 𑄃𑄢𑄳𑄦𑄧 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄣𑄳𑄦𑄳𑄦𑄳𑄠 𑄇𑄨𑄖𑄳𑄦𑄬𑄴𑄠𑄴 𑄥𑄨𑄋𑄨𑄢𑄳𑄦𑄨 𑄘𑄳𑄅𑄧𑄉𑄳𑄅𑄧𑄢𑄨
𑄃𑄳𑄃𑄪𑄖𑄳𑄦𑄳𑄠𑄬𑄴𑅁 𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄠𑄴 𑄇𑄧𑄦𑄳𑄣𑄧,---𑄟𑄭𑄪 𑄦𑄞 𑄈𑄋𑄧𑄖𑄳𑄦𑄬𑄴 𑄃𑄧𑄇𑄴𑄗𑄧𑄖𑄴 𑄥𑄪𑄙𑄳𑄅𑄧𑄖𑄴𑄗𑄪𑄝𑄨𑄞𑄧𑄱𑄠𑄴 𑄟𑄧𑄢𑄴 𑄟𑄧𑄱𑄙𑄨 𑄥𑄳𑄅𑄧𑄟𑄳𑄆𑄬 𑄛𑄪𑄚𑄬𑄙𑄨 𑄚𑄨𑄊𑄨𑄣𑄨 𑄎𑄬𑄠𑄳𑄦𑄬, 𑄥𑄬𑄚𑄬 𑄟𑄭𑄪 𑄘𑄧𑄢𑄬 𑄘𑄳𑄅𑄧𑄉𑄳𑄅𑄧𑄢𑄨
𑄃𑄪𑄖𑄳𑄦𑄳𑄠𑄴𑄧𑄋𑄴𑄉𑄬𑅁 𑄢𑄎𑄭 𑄃𑄢𑄳𑄦𑄧 𑄥𑄪𑄙𑄳𑄅𑄧𑄖𑄴𑄖𑄪𑄝𑄨𑄞𑄧𑄱𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄳𑄅𑄧𑄢𑄴 𑄉𑄳𑄅𑄧𑄣𑄳𑄦𑄴𑄧𑄱, 𑄇𑄨𑄖𑄳𑄦𑄬𑄴𑄠𑄴 𑄢𑄳𑄦𑄧𑄁𑄢𑄳𑄦𑄁𑄋𑄧𑄱𑄢𑄴 𑄟𑄧𑄱𑄙𑄨 𑄥𑄳𑄅𑄧𑄟𑄳𑄆𑄬 𑄛𑄪𑄚𑄬𑄙𑄨 𑄚𑄳𑄦𑄨𑄊𑄨𑄣𑄨 𑄎𑄬𑄠𑄳𑄦𑄬𑅁 𑄥𑄪𑄙𑄳𑄅𑄧𑄖𑄴𑄪𑄝𑄨𑄞𑄧𑄱𑄠𑄴
𑄇𑄧𑄦𑄳𑄣𑄧, 𑄟𑄧𑄢𑄴 𑄝𑄧𑄚𑄳𑄦𑄬 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄬 𑄥𑄧𑄢𑄧𑄖𑄳𑄦𑄴𑄪𑄚𑄴 𑄜𑄨𑄢𑄨 𑄃𑄳𑄄𑄬, 𑄈𑄧𑄝𑄧𑄢𑄴 𑄃𑄚𑄳𑄦𑄳𑄠𑄬𑄴𑄘𑄬 𑄓𑄋𑄳𑄦𑄧𑄢𑄴 𑄝𑄧𑄢𑄴𑄝𑄧 𑄝𑄬𑄞𑄧 𑄞𑄨𑄣𑄨𑅁 𑄝𑄧𑄢𑄴𑄝𑄧𑄖𑄳𑄦𑄴𑄪𑄚𑄴 𑄝𑄎𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄖𑄬 𑄟𑄧𑄢𑄳𑄦𑄬 𑄃𑄬
𑄝𑄪𑄖𑄴𑄙𑄨𑄊𑄚𑄴 𑄘𑄳𑄠𑄬𑅁 𑄢𑄎𑄭 𑄥𑄬𑄌𑄴 𑄟𑄳𑄦𑄬𑄌𑄴 𑄈𑄳𑄅𑄧𑄌𑄴𑄧𑄱 𑄝𑄬𑄋𑄧𑄢𑄳𑄦𑄬 𑄓𑄉𑄨𑄚𑄳𑄠𑄬𑄠𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄌𑄳𑄦𑄳𑄠𑄬𑄴 𑄥𑄪𑄙𑄳𑄅𑄧𑄖𑄴𑄖𑄪𑄝𑄨𑄞𑄧𑄱 𑄇𑄧𑄙𑄊𑄚𑄴 𑄦𑄳𑄆𑄧𑄚𑄬 𑄚𑄳𑄄𑄧𑅁 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄬 𑄇𑄨𑄌𑄳𑄦𑄴𑄪 𑄎𑄧𑄱𑄛𑄴 𑄘𑄨 𑄚𑄧
𑄝𑄣𑄳𑄠𑄴𑄧𑅁 𑄝𑄨𑄎𑄳𑄠𑄬𑄢𑄧𑄖𑄴 𑄢𑄎𑄭 𑄝𑄪𑄏𑄨 𑄛𑄣𑄳𑄠𑄴𑄧 𑄎𑄧𑄘𑄧 𑄘𑄪𑄌𑄴 𑄈𑄳𑄅𑄧𑄌𑄳𑄦𑄳𑄠𑄴𑄧 𑄝𑄬𑄋𑄳𑄦𑄧𑄢𑄴𑅁 𑄢𑄎𑄭 𑄦𑄪𑄊𑄪𑄟𑄴 𑄉𑄳𑄅𑄧𑄣𑄳𑄦𑄳𑄠𑄴𑄧 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄧𑄢𑄳𑄦𑄬 𑄇𑄖𑄴𑄗𑄳𑄅𑄧𑄣𑄴 𑄉𑄏𑄧 𑄥𑄨𑄋𑄧𑄢𑄳𑄦𑄧𑄖𑄴 𑄝𑄚𑄳𑄦𑄨 𑄛𑄨𑄘𑄧𑄱
𑅁 𑄛𑄪𑄢𑄧𑄱𑄚𑄨 𑄃𑄟𑄧𑄣𑄧𑄖𑄴 𑄈𑄳𑄅𑄧𑄌𑄳𑄦𑄳𑄠𑄴𑄧 𑄝𑄬𑄋𑄳𑄦𑄧𑄢𑄳𑄦𑄬 𑄇𑄖𑄴𑄗𑄳𑄅𑄧𑄣𑄴 𑄉𑄏𑄧 𑄥𑄨𑄋𑄧𑄢𑄳𑄦𑄧𑄖𑄴 𑄝𑄚𑄳𑄦𑄨 𑄛𑄨𑄖𑄳𑄦𑄳𑄠𑄴𑄧𑄚𑄴 𑄇𑄨𑄚𑄳𑄦𑄳𑄠𑄬𑄠𑄴 𑄦𑄨𑄇𑄳𑄦𑄴𑄪𑄚𑄪𑄠𑄧 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄧 𑄇𑄬𑄠𑄬𑄖𑄳𑄦𑄴𑄪𑄚𑄴 𑄇𑄖𑄳𑄅𑄴𑄧𑄦𑄳𑄣𑄧 𑄈𑄨𑄢𑄧𑄱 𑄙𑄧𑄇𑄴
𑄉𑄳𑄅𑄧𑄢𑄳𑄦𑄨 𑄈𑄨𑄢𑄴 𑄛𑄧𑄢𑄬𑄊𑄨𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄪𑄢𑄳𑄅𑄧𑄚𑄨 𑄃𑄟𑄧𑄣𑄧𑄖𑄴 𑄈𑄳𑄅𑄧𑄌𑄴𑄧𑄱 𑄝𑄬𑄋𑄴𑄧𑄱𑄣𑄳𑄆 𑄇𑄧𑄚𑄳𑄦𑄴 𑄝𑄳𑄃𑄧𑄚𑄴 𑄃𑄬𑄦𑄳𑄣𑄇𑄴? 𑄈. 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄬 𑄥𑄧𑄢𑄧𑄖𑄳𑄦𑄴𑄪𑄚𑄴 𑄜𑄨𑄢𑄨 𑄃𑄳𑄄𑄬 𑄇𑄨
𑄈𑄧𑄝𑄧𑄢𑄴 𑄃𑄳𑄃𑄚𑄳𑄦𑄳𑄠𑄬𑄴? 𑄉. 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄬 𑄥𑄪𑄙𑄳𑄅𑄧𑄖𑄴𑄗𑄪𑄝𑄨𑄞𑄧𑄱𑄢𑄳𑄦𑄬 𑄇𑄨 𑄝𑄪𑄖𑄴𑄙𑄨 𑄘𑄳𑄠𑄬? 𑄊. 𑄇𑄝𑄎𑄧𑄉𑄢𑄳𑄦𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱 𑄇𑄋𑄬𑄣𑄳𑄦𑄴𑄧𑄱𑄖𑄴 𑄇𑄨 𑄛𑄳𑄅𑄧𑄌𑄳𑄠𑄬𑄴𑄊𑄳𑄆? 𑄥𑄨𑄞𑄳𑄠𑄬 𑄇𑄧𑄚𑄳𑄦𑄴 𑄜𑄬𑄣𑄬𑄭
𑄘𑄳𑄠𑄬? 𑄇𑄨𑄖𑄳𑄦𑄳𑄠𑄬𑄴𑄠𑄴 𑄜𑄬𑄣𑄬𑄭 𑄘𑄳𑄠𑄬? 𑄋. 𑄢𑄎𑄦𑄨𑄙𑄪 𑄇𑄧𑄚𑄳𑄦𑄴 𑄚𑄣𑄨𑄌𑄴 𑄉𑄳𑄅𑄧𑄌𑄳𑄠𑄬𑄴𑄊𑄳𑄆? 𑄇𑄨𑄖𑄳𑄦𑄳𑄠𑄬𑄴𑄠𑄴 𑄉𑄳𑄅𑄧𑄌𑄳𑄠𑄬𑄴𑄊𑄳𑄆? 𑄇 𑄃𑄪𑄉𑄪𑄢𑄳𑄠𑄬 𑄉𑄳𑄅𑄧𑄌𑄳𑄠𑄬𑄴𑄊𑄳𑄆? 𑄌. 𑄢𑄎𑄢𑄴 𑄝𑄨𑄎𑄳𑄠𑄬𑄢𑄧𑄖𑄴 𑄇𑄧𑄚𑄳𑄦𑄴
𑄘𑄪𑄏𑄨 𑄦𑄳𑄅𑄧𑄠𑄳𑄦𑄬? 𑄖𑄢𑄳𑄦𑄬 𑄘𑄪𑄏𑄧𑄱𑄢𑄴 𑄥𑄌𑄴𑄖𑄨 𑄇𑄨 𑄉𑄧𑄢𑄳𑄦 𑄦𑄳𑄅𑄧𑄠𑄳𑄦𑄬? 𑄍. 𑄈𑄳𑄅𑄧𑄌𑄴𑄧𑄱 𑄝𑄬𑄋𑄳𑄦𑄧𑄢𑄴 𑄇𑄬𑄠𑄬𑄖𑄳𑄦𑄴𑄪𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄇𑄖𑄳𑄅𑄴𑄧𑄦𑄳𑄣𑄳𑄅𑄧 𑄈𑄨𑄢𑄧𑄱𑄙𑄧𑄇𑄴 𑄉𑄳𑄅𑄧𑄢𑄳𑄦𑄨 𑄛𑄧𑄢𑄬𑄊𑄨? 𑄎.
𑄦𑄳𑄅𑄧𑄢𑄨𑄋𑄴𑄧𑄱𑄠𑄴 𑄛𑄨𑄢𑄳𑄠𑄬 𑄛𑄳𑄄𑄬 𑄙𑄝 𑄎𑄘𑄬 𑄇𑄢𑄴 𑄇𑄋𑄬𑄣𑄧𑄖𑄴 𑄦𑄪𑄌𑄳𑄠𑄬𑄴𑄉𑄳𑄆? 𑄏. 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱𑄠𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄥𑄪𑄊𑄧𑄱𑄢𑄴𑄞𑄧𑄱𑄢𑄴 𑄝𑄨𑄎𑄳𑄠𑄬𑄞𑄧𑄱𑄖𑄴 𑄇𑄟𑄌𑄳𑄠𑄬𑄴𑄊𑄳𑄆? 𑄥𑄪𑄊𑄧𑄱𑄢𑄴𑄞𑄧𑄱𑄠𑄴 𑄝𑄨𑄎𑄳𑄠𑄬𑄞𑄧𑄱𑄖𑄴 𑄇𑄟𑄧𑄢𑄴
𑄈𑄬𑄭 𑄇𑄨 𑄉𑄳𑄅𑄧𑄌𑄳𑄦𑄳𑄠𑄬𑄴?</p>
			
<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄥𑄛𑄴𑄧𑄱𑄠𑄴 𑄛𑄨𑄢𑄳𑄠𑄬 𑄛𑄳𑄄𑄬 𑄙𑄞 𑄎𑄘𑄬 𑄥𑄳𑄅𑄧𑄣𑄨𑄴𑄛𑄳𑄅𑄧𑄣𑄳𑄦𑄨𑄴 𑄉𑄳𑄅𑄧𑄢𑄳𑄦𑄨 𑄈𑄬𑄭 𑄘𑄨𑄣𑄧𑄱𑄊𑄳𑄆 𑄇𑄪𑄢𑄧𑄲𑄞𑄧𑄱𑄢𑄴 -----𑅁 𑄈.
𑄇𑄝𑄎𑄧𑄉𑄢𑄳𑄦𑄬 𑄦𑄳𑄅𑄧𑄢𑄨𑄋𑄳𑄦𑄴𑄧𑄱𑄢𑄴 𑄇𑄋𑄬𑄣𑄳𑄦𑄴𑄧𑄱𑄖𑄴 ----- 𑄛𑄳𑄅𑄧𑄌𑄳𑄠𑄬𑄴𑄉𑄳𑄆𑄙𑄳𑄠𑄬𑅁 𑄉. 𑄢𑄚𑄩 𑄟𑄨𑄣𑄬𑄞𑄧𑄱𑄠𑄴 𑄈𑄧𑄝𑄧𑄢𑄴𑄛𑄳𑄄𑄬 ------ 𑄝𑄌𑄳𑄠𑄬𑄴 𑄝𑄌𑄳𑄠𑄬𑄴 𑄥𑄪𑄊𑄧𑄱𑄢𑄴𑄞𑄧𑄱 𑄙𑄞 𑄙𑄳𑄅𑄧𑄣𑄳𑄠𑄴𑄧𑅁 𑄊.
𑄦𑄳𑄅𑄧𑄢𑄨𑄋𑄴𑄧𑄱𑄠𑄴 𑄛𑄨𑄢𑄳𑄠𑄬 𑄛𑄳𑄄𑄬 𑄙𑄝 𑄎𑄘𑄬 𑄦𑄪𑄌𑄳𑄠𑄬𑄴𑄊𑄳𑄆 𑄥𑄛𑄴𑄧𑄱𑄢𑄴 -----𑅁 𑄋. -----𑄇𑄧𑄦𑄳𑄣𑄧,---𑄥𑄛𑄴𑄧𑄱𑄠𑄴 𑄟𑄧 𑄝𑄧𑄘𑄊𑄪𑄚𑄴 𑄈𑄬𑄭 𑄘𑄳𑄠𑄬𑄊𑄳𑄆 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄟𑄭𑄪 𑄛𑄨𑄉𑄨𑄢𑄳𑄦𑄳𑄠𑄬𑄞𑄧𑄱
𑄝𑄧𑄘𑄊𑄪𑄚𑄴 𑄈𑄬𑄭 𑄘𑄧𑄱𑄋𑄴𑄊𑄬𑅁 𑄌. 𑄛𑄨𑄉𑄨𑄢𑄳𑄠𑄬𑄞𑄧𑄱𑄢𑄴 𑄢𑄇𑄴 𑄃𑄪𑄙𑄨 𑄇𑄟𑄣𑄳𑄠𑄴𑄧𑄉𑄳𑄆 𑄃𑄬𑄉𑄘𑄌𑄳𑄠𑄬𑄴 𑄥𑄪𑄊𑄧𑄱𑄢𑄴𑄞𑄧𑄱𑄢𑄴 ------𑅁</p>
	  
<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄃𑄬𑄇𑄴 𑄙𑄨𑄚𑄳𑄠𑄬𑄴 𑄈𑄳𑄅𑄧𑄌𑄳𑄦𑄳𑄠𑄴𑄧 𑄝𑄬𑄋𑄳𑄦𑄬 𑄥𑄧𑄢𑄧𑄖𑄳𑄦𑄴𑄪𑄚𑄴 𑄜𑄨𑄢𑄨 𑄃𑄳𑄄𑄬 𑄖 𑄝𑄳𑄃𑄧𑄚𑄧𑄢𑄳𑄦𑄬 𑄇𑄧𑄦𑄳𑄣𑄧𑄊𑄨𑅁 𑄈. 𑄢𑄚𑄩 𑄟𑄨𑄣𑄳𑄠𑄬𑄞𑄧𑄱𑄠𑄴 𑄈𑄧𑄝𑄧𑄢𑄴𑄛𑄳𑄄𑄬 𑄝𑄬𑄢𑄳𑄃𑄧𑄖𑄴
𑄝𑄌𑄳𑄠𑄬𑄴 𑄝𑄌𑄳𑄠𑄬𑄴 𑄥𑄪𑄊𑄧𑄱𑄢𑄴𑄞𑄧𑄱 𑄙𑄞 𑄙𑄳𑄅𑄧𑄣𑄳𑄠𑄴𑄧𑅁 𑄉. 𑄢𑄎𑄭 𑄦𑄪𑄊𑄪𑄟𑄴 𑄉𑄳𑄅𑄧𑄣𑄳𑄦𑄳𑄠𑄴𑄧, 𑄈𑄳𑄅𑄧𑄌𑄳𑄦𑄳𑄠𑄴𑄧 𑄝𑄬𑄋𑄳𑄦𑄧𑄢𑄳𑄦𑄬 𑄇𑄖𑄴𑄗𑄳𑄅𑄧𑄣𑄴 𑄉𑄏𑄧 𑄥𑄨𑄋𑄧𑄢𑄳𑄦𑄧𑄖𑄴 𑄝𑄚𑄳𑄦𑄨 𑄛𑄨𑄘𑄧𑄱𑅁 𑄊. 𑄝𑄨𑄎𑄳𑄠𑄬𑄢𑄧𑄖𑄴
𑄢𑄎𑄭 𑄝𑄪𑄏𑄨 𑄛𑄣𑄳𑄠𑄴𑄧 𑄎𑄧𑄘𑄧 𑄘𑄪𑄌𑄴 𑄝𑄚𑄴𑄘𑄳𑄅𑄧𑄌𑄳𑄠𑄬𑄴𑄢𑄴𑅁 𑄋. 𑄛𑄨𑄉𑄨𑄢𑄳𑄠𑄬𑄞𑄧𑄱𑄢𑄴 𑄢𑄇𑄴 𑄃𑄪𑄙𑄨 𑄇𑄟𑄣𑄳𑄠𑄴𑄧𑄉𑄳𑄆 𑄃𑄬𑄉𑄘𑄌𑄳𑄠𑄬𑄴 𑄥𑄪𑄊𑄧𑄱𑄢𑄴𑄞𑄧𑄱𑄢𑄴 𑄥𑄨𑄢𑄳𑄠𑄬𑄞𑄧𑄱𑄖𑄴𑅁 𑄺. 𑄇𑄧𑄙 𑄎𑄧𑄢𑄧: 𑄃𑄝𑄙,
𑄗𑄬𑄋, 𑄇𑄋𑄬𑄣𑄴, 𑄈𑄨𑄢𑄴, 𑄛𑄪𑄏𑄧𑄱𑄢𑄴, 𑄥𑄧𑄢𑄳𑄃𑄧𑄖𑄴, 𑄇𑄝𑄎𑄧𑄊𑄢𑄴, 𑄦𑄪𑄊𑄪𑄟𑄴𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄥𑄪𑄙𑄳𑄅𑄧𑄖𑄴𑄪𑄝𑄨 = 𑄃𑄬𑄇𑄴𑄎𑄖𑄳𑄠𑄬𑄴 𑄌𑄨𑄉𑄳𑄅𑄧𑄚𑄴 𑄛𑄳𑄆𑄬𑄇𑄴𑅁 𑄝𑄧𑄚𑄴 = 𑄝𑄳𑄅𑄧𑄚𑄴𑄙𑄪𑅁
𑄝𑄧𑄢𑄴𑄝𑄧 = 𑄓𑄋𑄳𑄦𑄧𑄢𑄴 𑄝𑄳𑄅𑄧𑄠𑄬𑄢𑄴𑅁 𑄢𑄳𑄦𑄧𑄁𑄢𑄳𑄦𑄁 = 𑄃𑄬𑄇𑄴 𑄎𑄖𑄳𑄠𑄬𑄴 𑄓𑄋𑄳𑄦𑄧𑄢𑄴 𑄛𑄳𑄆𑄬𑄇𑄴𑅁 𑄥𑄨𑄋𑄧𑄱𑄢𑄴 = 𑄉𑄌𑄴 𑄝𑄏𑄧𑄢𑄴 𑄟𑄘𑄨 𑄞𑄨𑄘𑄨𑄢𑄧𑄱 𑄇𑄧𑄖𑄴𑄗𑅁 𑄛𑄪𑄏𑄧𑄱𑄢𑄴 = 𑄈𑄧𑄝𑄧𑄢𑄴 𑄛𑄬𑄞𑄢𑄴𑅁
𑄢𑄚𑄩 𑄟𑄨𑄣𑄳𑄠𑄬 = 𑄚𑄬𑄇𑄴 𑄦𑄢𑄬𑄠𑄬 𑄟𑄨𑄣𑄳𑄠𑄬𑅁 𑄦𑄪𑄣𑄴 = 𑄝𑄨𑄎𑄳𑄠𑄬𑅁 𑄇𑄳𑄅𑄧𑄠𑄬𑄋𑄴 𑄃𑄣𑄪 = 𑄏𑄢𑄧𑄢𑄴 𑄃𑄬𑄇𑄴 𑄎𑄖𑄳𑄠𑄬𑄴 𑄃𑄣𑄪𑅁</p>

<h2>𑄟𑄧𑄢𑄧𑄚𑄴 𑄇𑄨𑄋𑄨𑄢𑄩 𑄃𑄬𑄏𑄬</h2>

<h3>𑄓𑄁𑄉𑄫 𑄣𑄳𑄅𑄧𑄇𑄳𑄦𑄨𑄴 𑄞𑄪𑄏𑄧𑄱𑄚𑄴 𑄌𑄇𑄴𑄟𑄳𑄦</h3>

<p>𑄞𑄣𑄪𑄇𑄴 𑄙𑄨𑄚𑄴 𑄃𑄉𑄬 𑄃𑄬𑄇𑄳𑄦𑄴𑄚𑄴 𑄊𑄪𑄛𑄴 𑄏𑄢𑄧𑄖𑄴 𑄃𑄬𑄇𑄴 𑄛𑄣𑄴 𑄦𑄳𑄆𑄬𑄖𑄴 𑄃𑄬𑄿𑄇𑄴𑅁 𑄥𑄬 𑄏𑄢𑄚𑄧𑄖𑄴 𑄎𑄢𑄴𑄇𑄣𑄳𑄠𑄬𑄴 𑄃𑄧𑄇𑄴𑄗𑄧𑄖𑄴 𑄉𑄪𑄣𑄧𑄱𑄉𑄪𑄣𑄨 𑄃𑄳𑄃 𑄊𑄌𑄴 𑄏𑄬𑄣𑄴 𑄘𑄬𑄚𑄭 𑄊𑄌𑄴 𑄖𑄧𑄉𑄘𑄬 𑄖𑄧𑄉𑄘𑄬
𑄦𑄬𑄭𑄘𑄳𑄅𑄧 𑄛𑄣𑄳𑄦𑄴𑄧𑄱 𑄃𑄬𑄇𑄳𑄦𑄴𑄚𑄴 𑄟𑄳𑄅𑄧𑄚𑄳𑄅𑄧 𑄣𑄬𑄎 𑄥𑄧𑄢 𑄛𑄢𑄧𑄖𑄴 𑄛𑄧𑄿𑄇𑄳𑄦𑄨𑄴𑅁 𑄥𑄬 𑄦𑄳𑄆𑄬𑄘𑄳𑄅𑄧 𑄛𑄣𑄳𑄦𑄧𑄴𑄱𑄖𑄴 𑄘𑄨𑄞𑄳𑄠𑄬 𑄝𑄧𑄢𑄴 𑄝𑄧𑄢𑄴 𑄘𑄘𑄣𑄴 𑄦𑄳𑄆𑄬𑄖𑄴 𑄃𑄬𑄿𑄇𑄴𑅁 𑄃𑄬𑄇𑄳𑄦𑄴𑄧𑄱𑄢𑄴 𑄚𑄋𑄴 𑄢𑄁𑄉𑄪 𑄃𑄢𑄳𑄦𑄧
𑄃𑄬𑄇𑄳𑄦𑄴𑄧𑄱𑄢𑄴 𑄚𑄋𑄴 𑄇𑄿𑄪𑅁 𑄖𑄢𑄳𑄦 𑄘𑄨𑄎𑄧𑄚𑄧𑄢𑄴 𑄃𑄧𑄇𑄴𑄗𑄬 𑄃𑄧𑄇𑄴𑄗𑄬 𑄎𑄨𑄘𑄳𑄠𑄬𑄎𑄨𑄖𑄳𑄠𑄬𑄴 𑄦𑄧𑄘𑄧𑅁 𑄛𑄬𑄖𑄴 𑄞𑄧𑄢𑄧𑄚𑄴 𑄊𑄌𑄴 𑄈𑄬𑄭 𑄇𑄳𑄃𑄭𑄪 𑄃𑄬𑄇𑄴 𑄙𑄨𑄚𑄳𑄠𑄬 𑄇𑄿𑄪 𑄢𑄁𑄉𑄪𑄢𑄳𑄦𑄬 𑄇𑄧𑄿𑄧 -- 𑄘𑄬 𑄢𑄁𑄉𑄪 𑄃𑄬𑄌𑄳𑄠𑄬𑄴
𑄎𑄨𑄘𑄳𑄠𑄬 𑄎𑄨𑄖𑄳𑄠𑄬𑄴 𑄌𑄳𑄃𑄬𑄭 --𑄇𑄧𑄚𑄳𑄦𑄴 𑄝𑄬𑄌𑄴 𑄘𑄪𑄟𑄪𑄢𑄨 𑄛𑄢𑄬𑅁 𑄘𑄪𑄟𑄪𑄢𑄧𑄱 𑄘𑄪𑄟𑄪𑄢𑄨𑄖𑄴 𑄎𑄬 𑄎𑄨𑄚𑄨𑄝𑄧𑄱 𑄖 𑄇𑄧𑄙𑄭 𑄇𑄧𑄙𑄭 𑄃𑄳𑄅𑄧𑄐𑄳𑄠𑄴𑄧 𑄎𑄧𑄚𑄬 𑄌𑄧𑄣𑄨 𑄛𑄬𑄞𑄧𑅁 𑄢𑄁𑄉𑄪𑄠𑄳𑄦𑄧 𑄈𑄟𑄴𑄈𑄬𑄣𑄧𑅁 𑄖𑄳𑄃𑄬
𑄘𑄪𑄟𑄪𑄢𑄨𑄚𑄬𑄭 𑄇𑄿𑄪 𑄎𑄨𑄚𑄨𑄣𑄧𑄱𑅁 𑄇𑄢𑄧𑄚𑄴 𑄇𑄿𑄪 𑄟𑄳𑄅𑄧𑄢𑄳𑄅𑄧𑄇𑄴 𑄝𑄎𑄳𑄅𑄧𑄇𑄴 𑄉𑄳𑄅𑄧𑄢𑄳𑄦𑄨 𑄘𑄪𑄟𑄪𑄌𑄳𑄦𑄳𑄠𑄬𑄴, 𑄃𑄳𑄃 𑄢𑄁𑄉𑄪𑄢𑄴 𑄛𑄬𑄖𑄧𑄴𑄱 𑄞𑄧𑄢𑄧𑄚𑄴 𑄃𑄬𑄿𑄧 𑄇𑄳𑄃𑄬𑄭 𑄥𑄧𑄱𑄠𑄴 𑄥𑄧𑄱𑄠𑄴 𑄘𑄪𑄟𑄪𑄌𑄳𑄦𑄳𑄠𑄬𑄴𑅁</p>

<p>𑄇𑄿𑄪 𑄖𑄳𑄃𑄬 𑄢𑄁𑄉𑄪𑄢𑄳𑄦𑄬 𑄇𑄧𑄿𑄧-- 𑄢𑄁𑄉𑄪 𑄦𑄘𑄨𑄌𑄴 𑄟𑄭𑄪 𑄃𑄬𑄏𑄧𑄋𑄳𑄦𑄧𑄢𑄴𑅁 𑄢𑄁𑄉𑄪 𑄖𑄳𑄃𑄬 𑄎𑄬𑄚𑄬𑄭 𑄛𑄣𑄧𑄖𑄴 𑄞𑄨𑄢𑄨𑄣𑄳𑄅𑄧𑄉𑄳𑄆𑅁 𑄃𑄳𑄃 𑄇𑄿𑄪 𑄝𑄬𑄌𑄴 𑄘𑄪𑄟𑄪𑄢𑄨𑄚𑄬𑄭 𑄦𑄧𑄢𑄚𑄴 𑄦𑄳𑄆 𑄃𑄙𑄛𑄧𑄙𑄧𑄖𑄴
𑄊𑄪𑄟𑄧𑄱𑄖𑄴 𑄛𑄧𑄿𑄧𑅁 𑄃𑄧𑄎𑄧 𑄟𑄧𑄚𑄬 𑄇𑄿𑄪 𑄎𑄳𑄠𑄧𑄖𑄴 𑄊𑄪𑄟𑄴 𑄎𑄢𑄴 𑄥𑄳𑄠𑄧𑄖𑄴 𑄃𑄬𑄇𑄳𑄦𑄴𑄧𑄱 𑄇𑄣 𑄎𑄟𑄪𑄢𑄧𑄱 𑄥𑄝𑄧 𑄉𑄖𑄴 𑄃𑄬𑄿𑄧𑅁 𑄥𑄛𑄴𑄧𑄱𑄢𑄴 𑄎𑄧𑄇𑄳𑄦𑄬𑄴 𑄛𑄬𑄖𑄴 𑄛𑄪𑄢𑄧𑄱 𑄙𑄳𑄅𑄧𑄣𑄳𑄠𑄴𑄧, 𑄥𑄧𑄢𑄖𑄴 𑄣𑄟𑄨𑄝𑄬𑄖𑄳𑄠𑄬𑄴𑄠𑄴
𑄉𑄖𑄳𑄦𑄧𑄴𑄱𑄖𑄳𑄦𑄴𑄪𑄚𑄴 𑄚𑄳𑄦𑄨𑄊𑄨𑄣𑄨𑄝𑄳𑄠𑄬𑄢𑄴 𑄌𑄭𑄘𑄳𑄠𑄬 𑄘𑄧𑄱𑄢𑄳𑄦𑄚𑄴 𑄚𑄖𑄳𑄠𑄬𑄴𑅁 𑄇𑄢𑄧𑄚𑄴 𑄇𑄿𑄪 𑄖 𑄉𑄘𑄧 𑄘𑄧𑄱𑄢𑄚𑄳𑄦𑄧𑄖𑄴 𑄊𑄪𑄟𑄴 𑄎𑄢𑄴𑅁 𑄖𑄬 𑄢𑄉𑄬 𑄥𑄧𑄁𑄥𑄢𑄴 𑄃𑄚𑄴𑄙𑄢𑄴 𑄘𑄳𑄃𑄬𑄭 𑄦𑄬𑄖𑄧𑄴𑄱𑄢𑄳𑄦𑄬 𑄘𑄨𑄿𑄧𑄱 𑄃𑄬𑄇𑄴
𑄈𑄪𑄘𑄧𑄱𑄚𑄴𑅁 𑄥𑄬𑄚𑄬 𑄇𑄿𑄪 𑄊𑄪𑄟𑄳𑄠𑄬 𑄊𑄪𑄟𑄳𑄠𑄬 𑄟𑄳𑄅𑄧𑄢𑄨 𑄉𑄬𑄿𑄧𑅁</p>

<p>𑄦𑄬𑄟𑄴𑄝𑄳𑄃 𑄦𑄳𑄆𑄬𑄖𑄴 𑄉𑄘𑄧 𑄘𑄧𑄱𑄢𑄧𑄖𑄴 𑄟𑄳𑄅𑄧𑄢𑄨 𑄉𑄬𑄿𑄧, 𑄥𑄨𑄝𑄳𑄠𑄬 𑄛𑄳𑄅𑄧𑄎𑄨 𑄎𑄬𑄭 𑄉𑄘𑄧 𑄘𑄧𑄱𑄢𑄳𑄦𑄚𑄴 𑄈𑄪𑄣𑄧𑄱 𑄎𑄘𑄬 𑄎𑄘𑄬 𑄥𑄛𑄴𑄧𑄱 𑄃𑄪𑄝𑄧𑄱𑄏𑄬 𑄥𑄪𑄉𑄬𑄭 𑄟𑄳𑄅𑄧𑄢𑄨 𑄉𑄬𑄿𑄧𑅁 𑄃𑄨𑄚𑄴𑄙𑄨 𑄃𑄬𑄇𑄴𑄙𑄨𑄚𑄴 𑄃𑄬𑄇𑄳𑄦𑄴𑄧𑄱
𑄥𑄳𑄠𑄬𑄣𑄴 𑄃𑄘𑄟𑄧𑄖𑄴 𑄇𑄪𑄢𑄧𑄱 𑄌𑄪𑄢𑄴 𑄉𑄧𑄢𑄳𑄦 𑄎𑄬𑄭 𑄇𑄪𑄉𑄪𑄢𑄧𑄱𑄖𑄳𑄦𑄴𑄪𑄚𑄴 𑄣𑄧𑄢 𑄈𑄬𑄭, 𑄙𑄬𑄭 𑄃𑄬𑄖𑄬𑄴 𑄃𑄬𑄖𑄬𑄴 𑄗𑄨𑄇𑄴 𑄥𑄬 𑄎𑄉𑄚𑄳𑄦𑄧𑄖𑄴 𑄿𑄪𑄋𑄨𑄣𑄳𑄅𑄧𑄊𑄨𑅁 𑄃𑄬𑄚𑄳𑄦𑄬 𑄥𑄬𑄣𑄳𑄠𑄬𑄴 𑄞𑄣𑄪𑄇𑄴 𑄙𑄨𑄚𑄳𑄠𑄬𑄴 𑄃𑄪𑄞𑄧𑄱𑄌𑄴 𑄃𑄳𑄃
𑄌𑄭𑄙𑄳𑄠𑄬 𑄦𑄬𑄟𑄴𑄝 𑄎𑄳𑄅𑄧𑄚𑄴𑄘𑄪𑄢𑄴 𑄟𑄳𑄅𑄧𑄢𑄨 𑄃𑄊𑄬𑅁 𑄖𑄬 𑄟𑄧𑄚𑄬 𑄟𑄧𑄚𑄬 𑄦𑄨𑄎𑄳𑄠𑄬𑄛𑄴 𑄉𑄳𑄅𑄧𑄣𑄳𑄦𑄳𑄠𑄴𑄧--- 𑄇𑄧𑄟𑄬𑄙𑄨 𑄃𑄬𑄇𑄴𑄟𑄳𑄦𑄌𑄴 𑄈𑄬𑄭𑄛𑄢𑄨𑄝𑄧𑄱𑅁 𑄖𑄬 𑄃𑄢𑄳𑄦𑄧 𑄞𑄝𑄨𑄣𑄧𑄱-- 𑄦𑄬𑄖𑄴𑄧𑄟𑄚𑄴 𑄦𑄬𑄢 𑄈𑄬𑄝𑄢𑄴
𑄎𑄧𑄇𑄳𑄦𑄬𑄴 𑄟𑄧 𑄇𑄧𑄝𑄣𑄧𑄖𑄴 𑄃𑄊𑄬 𑄃𑄳𑄃 𑄃𑄬𑄌𑄳𑄠𑄬𑄴 𑄛𑄌𑄴-𑄍𑄧 𑄙𑄨𑄚𑄴 𑄥𑄧𑄁 𑄃𑄪𑄞𑄧𑄱𑄌𑄴-- 𑄝𑄬𑄉𑄧𑄖𑄳𑄦𑄴𑄪𑄚𑄴 𑄃𑄇𑄬𑄴 𑄝𑄬𑄉𑄧 𑄥𑄧𑄱𑄖𑄴𑄖𑄚𑄴 𑄌𑄨𑄖𑄴𑄉𑄳𑄅𑄧𑄣𑄳𑄠𑄬𑄴 𑄉𑄚𑄳𑄦𑄨 𑄈𑄬𑄟𑄴𑄝𑄬𑅁 𑄃𑄪𑄚𑄴𑄙𑄨 𑄦𑄬𑄭𑄖𑄴𑄧𑄱 𑄜𑄪𑄣𑄨 𑄃𑄪𑄙𑄨
𑄛𑄪𑄚𑄳𑄦𑄧𑄱 𑄞𑄬𑄘𑄝𑄧𑄱 𑄦𑄉𑄿𑄇𑄴 𑄦𑄳𑄆𑄚𑄳𑄠𑄬𑄠𑄴 𑄥𑄬𑄣𑄳𑄠𑄬𑄴 𑄌𑄨𑄖𑄴𑄉𑄳𑄅𑄧𑄣𑄳𑄠𑄬𑄴 𑄈𑄬𑄝𑄖𑄳𑄠𑄬𑄴𑄠𑄴 𑄛𑄪𑄚𑄧𑄱𑄞𑄬𑄘𑄝𑄧𑄱𑄙𑄨 𑄥𑄧𑄟𑄬𑄣𑄧𑄉𑄳𑄆𑅁 𑄥𑄬𑄣𑄳𑄠𑄬𑄴 𑄥𑄧𑄟𑄚𑄢𑄴 𑄣𑄧𑄊𑄬 𑄣𑄧𑄊𑄬 𑄦𑄬𑄖𑄴𑄧𑄱𑄢𑄴 𑄛𑄬𑄘𑄧 𑄦𑄝𑄉𑄚𑄴 𑄚𑄳𑄦𑄨𑄉𑄨𑄣𑄨 𑄎𑄬𑄭
𑄛𑄪𑄚𑄧𑄱𑄞𑄬𑄘𑄝𑄧𑄱𑄙𑄨 𑄚𑄘 𑄉𑄬𑄿𑄧𑅁 𑄖𑄳𑄃𑄬 𑄦𑄬𑄭𑄘𑄳𑄅𑄧 𑄛𑄬𑄘𑄧 𑄞𑄨𑄘𑄨𑄢𑄳𑄠𑄬 𑄥𑄬𑄣𑄳𑄠𑄬𑄴 𑄚𑄨𑄏𑄳𑄠𑄬𑄌𑄴 𑄚𑄳𑄦𑄧𑄛𑄳𑄃𑄬𑄭 𑄘𑄧𑄟𑄴 𑄜𑄘𑄨 𑄟𑄳𑄅𑄧𑄢𑄨 𑄉𑄬𑄿𑄧𑅁 𑄥𑄬𑄖𑄳𑄠𑄬𑄴𑄠𑄴 𑄘𑄊𑄧 𑄇𑄧𑄙𑄖𑄴 𑄃𑄊𑄬--"𑄃𑄬𑄇𑄴 𑄚𑄋𑄬 𑄟𑄧𑄢𑄬,
𑄃𑄬𑄇𑄴 𑄊𑄪𑄟𑄳𑄠𑄬 𑄟𑄧𑄢𑄳𑄦𑄬𑅁 𑄃𑄬𑄇𑄴 𑄢𑄉𑄬 𑄟𑄧𑄢𑄬, 𑄃𑄳𑄃 𑄃𑄬𑄇𑄴 𑄞𑄪𑄉𑄳𑄠𑄬 𑄟𑄧𑄢𑄬𑅁𑅁" 𑄇𑄿𑄪 𑄟𑄳𑄅𑄧𑄌𑄳𑄠𑄬𑄴 𑄚𑄋𑄧𑄖𑄳𑄠𑄬𑄴𑄠𑄴 𑄃𑄳𑄃 𑄊𑄪𑄟𑄳𑄠𑄬𑅁 𑄥𑄛𑄧𑄴𑄱 𑄟𑄳𑄅𑄧𑄌𑄳𑄠𑄬𑄴 𑄢𑄉𑄬 𑄃𑄳𑄃 𑄥𑄬𑄣𑄳𑄠𑄬𑄴 𑄟𑄳𑄅𑄧𑄌𑄳𑄠𑄬𑄴
𑄞𑄪𑄉𑄬𑅁</p>

<p>𑄃𑄇𑄳𑄠𑄬𑄴𑄋𑄴: 𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄦𑄳𑄆𑄬𑄖𑄴𑄪𑄚𑄴 𑄇𑄪𑄙𑄪 𑄗𑄬𑄘𑄇𑄴? 𑄈. 𑄦𑄳𑄆𑄬𑄖𑄬𑄴𑄪𑄚 𑄇𑄪𑄙𑄪 𑄎𑄬𑄠𑄳𑄦𑄧𑄚𑄴? 𑄉. 𑄦𑄳𑄆𑄬𑄘𑄳𑄅𑄧 𑄛𑄣𑄳𑄦𑄧𑄱𑄴𑄖𑄴 𑄇𑄳𑄆𑄞𑄧𑄱 𑄘𑄘𑄣𑄴
𑄦𑄬𑄭𑄖𑄴 𑄃𑄬𑄿𑄇𑄴? 𑄊. 𑄢𑄁𑄉𑄪𑄣𑄳𑄆 𑄇𑄿𑄪 𑄇𑄧𑄚𑄳𑄦𑄴? 𑄋. 𑄢𑄁𑄉𑄪𑄣𑄳𑄆 𑄇𑄿𑄪 𑄇𑄨 𑄌𑄳𑄃𑄬𑄠𑄳𑄦𑄧𑄚𑄴? 𑄌. 𑄇𑄿𑄪 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄢𑄨𑄣𑄧𑄱? 𑄍. 𑄥𑄛𑄧𑄴𑄱 𑄇𑄨𑄋𑄨𑄢𑄳𑄦𑄨 𑄟𑄳𑄅𑄧𑄢𑄨𑄣𑄧𑄱? 𑄎. "𑄟𑄧𑄢𑄧𑄚𑄴
𑄇𑄨𑄋𑄨𑄢𑄳𑄦𑄨 𑄃𑄬𑄏𑄬" 𑄉𑄧𑄣𑄴𑄛𑄧𑄞𑄧𑄱𑄖𑄴 𑄇𑄨 𑄥𑄨𑄉𑄨𑄝𑄳𑄠𑄬𑄢𑄴 𑄃𑄊𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. ----- 𑄃𑄢𑄳𑄦𑄧 𑄃𑄬𑄇𑄳𑄦𑄴𑄧𑄱𑄢𑄴 𑄚𑄋𑄴 𑄇𑄿𑄪𑅁 𑄈. 𑄃𑄬𑄇𑄴 𑄢𑄉𑄬 𑄟𑄧𑄢𑄬, 𑄃𑄳𑄃 𑄃𑄬𑄇𑄴 𑄞𑄪𑄉𑄳𑄠𑄬--- 𑄉. 𑄦𑄬𑄟𑄴𑄝𑄳𑄃
𑄦𑄬𑄭𑄖𑄴 𑄉𑄘𑄧 𑄘𑄧𑄱𑄢𑄧𑄖𑄴 𑄟𑄳𑄅𑄧𑄢𑄨--- 𑄊. ---- 𑄃𑄬𑄌𑄳𑄠𑄬𑄴 𑄎𑄨𑄘𑄳𑄠𑄬 𑄎𑄨𑄖𑄳𑄠𑄬𑄴 𑄌𑄳𑄃𑄬𑄭𑅁 𑄋. 𑄃𑄬𑄌𑄳𑄠𑄬𑄴 𑄛𑄌𑄴-𑄍𑄧 𑄙𑄨𑄚𑄴 𑄥𑄧𑄁----𑅁 𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄞𑄣𑄪𑄇𑄴
𑄙𑄨𑄚𑄴 𑄃𑄉𑄬 𑄃𑄬𑄇𑄳𑄦𑄴𑄚𑄴 𑄊𑄪𑄛𑄴 𑄏𑄢𑄧𑄖𑄴 𑄃𑄬𑄇𑄴 𑄛𑄣𑄴 𑄟𑄳𑄅𑄧𑄌𑄴 𑄃𑄬𑄿𑄇𑄴𑅁 𑄈. 𑄇𑄿𑄪 𑄟𑄳𑄅𑄧𑄌𑄳𑄠𑄬𑄴 𑄚𑄋𑄧𑄖𑄳𑄠𑄬𑄴𑄠𑄴 𑄃𑄳𑄃 𑄊𑄪𑄟𑄬𑅁 𑄥𑄛𑄧𑄴𑄱 𑄟𑄳𑄅𑄧𑄌𑄳𑄠𑄬𑄴 𑄢𑄉𑄬 𑄃𑄳𑄃 𑄥𑄬𑄣𑄳𑄠𑄬𑄴 𑄟𑄳𑄅𑄧𑄌𑄳𑄠𑄬𑄴 𑄞𑄪𑄉𑄬𑅁
𑄉. 𑄦𑄳𑄆𑄬𑄘𑄳𑄅𑄧 𑄛𑄣𑄳𑄦𑄧𑄴𑄱𑄖𑄴 𑄘𑄨𑄞𑄳𑄠𑄬 𑄝𑄧𑄢𑄴 𑄝𑄧𑄢𑄴 𑄟𑄧𑄉𑄧𑄚𑄳𑄦 𑄦𑄬𑄭𑄖𑄴 𑄃𑄬𑄿𑄇𑄴𑅁 𑄊. 𑄦𑄳𑄆𑄬𑄘𑄳𑄅𑄧 𑄛𑄣𑄳𑄦𑄴𑄧𑄱 𑄃𑄬𑄇𑄳𑄦𑄴𑄚𑄴 𑄟𑄳𑄅𑄧𑄚𑄳𑄅𑄧 𑄣𑄬𑄎 𑄥𑄧𑄢 𑄛𑄢𑄧𑄖𑄴 𑄛𑄧𑄿𑄇𑄳𑄦𑄨𑄴𑅁 𑄋. 𑄥𑄬𑄣𑄳𑄠𑄬𑄴
𑄥𑄧𑄟𑄚𑄢𑄴 𑄣𑄧𑄊𑄬 𑄣𑄧𑄊𑄬 𑄛𑄬𑄘𑄧 𑄦𑄝𑄉𑄚𑄴 𑄚𑄳𑄦𑄨𑄉𑄨𑄣𑄨 𑄟𑄧𑄱 𑄞𑄬𑄘𑄝𑄧𑄱 𑄚𑄘 𑄉𑄬𑄿𑄧𑅁 𑄺. 𑄇𑄧𑄙 𑄎𑄧𑄢𑄧: 𑄊𑄪𑄛𑄴𑄏𑄢𑄴, 𑄎𑄢𑄴𑄇𑄣𑄴, 𑄎𑄨𑄘𑄳𑄠𑄬𑄎𑄨𑄖𑄳𑄠𑄬𑄴, 𑄈𑄟𑄴𑄈𑄬𑄣𑄧, 𑄃𑄚𑄴𑄙𑄢𑄴, 𑄘𑄘𑄣𑄴,
𑄃𑄙𑄛𑄧𑄙𑄧𑄖𑄴, 𑄉𑄪𑄣𑄧𑄱𑄉𑄪𑄣𑄨𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄊𑄪𑄛𑄴 = 𑄉𑄳𑄅𑄧𑄞𑄨𑄚𑄴𑄏𑄢𑄴𑅁 𑄘𑄘𑄣𑄴 = 𑄓𑄋𑄳𑄦𑄧𑄢𑄴 𑄘𑄖𑄴𑄝𑄧𑄣𑅁 𑄎𑄳𑄅𑄧𑄚𑄴𑄘𑄪𑄢𑄴 = 𑄓𑄋𑄳𑄦𑄧𑄢𑄴 𑄦𑄬𑄟𑄚𑄴𑅁 𑄃𑄧𑄎𑄧𑄟𑄧𑄚𑄬 = 𑄃𑄧𑄇𑄴𑄗𑄧𑄖𑄴𑅁 𑄎𑄨𑄘𑄳𑄠𑄬 𑄎𑄨𑄖𑄳𑄠𑄬𑄴
= 𑄎𑄨𑄖𑄴𑄝𑄖𑄴𑅁 𑄃𑄪𑄞𑄧𑄱𑄌𑄴 = 𑄇𑄨𑄌𑄳𑄦𑄴𑄪 𑄚𑄧𑄈𑄬𑄠𑄳𑄦𑄬 /𑄃𑄞𑄪𑄈𑄧𑄘𑅁 𑄟𑄳𑄅𑄧𑄚𑄳𑄅𑄧𑄣𑄬𑄎 = 𑄟𑄳𑄅𑄧𑄚𑄳𑄅𑄧𑄙𑄪𑄏𑄨𑅁</p>

<h2>𑄝𑄨𑄏𑄪 𑄝𑄎𑄢𑄴</h2>

<h3>𑄓𑄁𑄉𑄫 𑄛𑄧𑄴𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3>

<p>'𑄥𑄎𑄨𑄟𑄧𑄢𑄴' 𑄘𑄳𑄅𑄧𑄣𑄴 𑄊𑄧𑄢𑄴 𑄉𑄨𑄢𑄨𑄖𑄳𑄦𑄨𑄴𑅁 𑄖 𑄟𑄳𑄅𑄧𑄇𑄴,𑄌𑄨𑄉𑄳𑄅𑄧𑄚𑄴 𑄃𑄬𑄇𑄳𑄦𑄧𑄴𑄱 𑄟𑄧𑄢𑄧𑄖𑄴 𑄛𑄧𑄱 𑄃𑄳𑄃 𑄏𑄨 𑄃𑄬𑄇𑄳𑄦𑄧𑄴𑄱 𑄿𑄳𑄆 𑄖𑄢𑄴 𑄝𑄧𑄣𑄴𑄛𑄬𑄠𑄳𑄦𑄬 𑄉𑄨𑄢𑄨𑄖𑄳𑄦𑄨𑄴𑄢𑄴 𑄥𑄧𑄁𑄥𑄢𑄴𑅁 𑄖𑄢𑄴 𑄛𑄧𑄱
'𑄚𑄨𑄛𑄧𑄚𑄴' 𑄚𑄳𑄅𑄧𑄚𑄬𑄠𑄳𑄦𑄬 𑄃𑄳𑄃 𑄟𑄧𑄚𑄬 𑄟𑄧𑄚𑄴 𑄎𑄧𑄇𑄳𑄦𑄴𑅁 𑄘𑄧𑄌𑄴 𑄝𑄢𑄳𑄦𑄧 𑄝𑄧𑄎𑄧𑄢𑄧 𑄘𑄨𑄏𑄳𑄠𑄬𑄖𑄴 𑄖𑄳𑄃𑄧𑄱 𑄥𑄬𑄏𑄚𑄴𑅁 𑄏𑄨𑄞𑄧𑄱 '𑄕𑄚𑄨' 𑄖 𑄙𑄳𑄅𑄧𑄇𑄳𑄦𑄳𑄠𑄬𑄴𑄚𑄴 𑄚𑄳𑄄𑄧𑅁 𑄊𑄧𑄢𑄧𑄖𑄴 𑄖𑄢𑄴 𑄙𑄧𑄚𑄬
𑄥𑄧𑄟𑄴𑄝𑄪𑄘𑄳𑄠𑄬 𑄥𑄧𑄛𑄴𑄪𑄢𑄧𑄱𑅁 𑄖𑄢𑄴 𑄎𑄨𑄝𑄧𑄚𑄧𑄖𑄴 𑄝𑄨𑄏𑄪 𑄃𑄬𑄦𑄳𑄣𑄬 𑄚𑄬𑄠𑄳𑄦𑄬-𑄚𑄘𑄧𑄁𑄥𑄢𑄬 𑄞𑄧𑄢𑄧𑄚𑄴 𑄛𑄪𑄏𑄧𑄱𑄚𑄴 𑄉𑄧𑄢𑄚𑄳𑄦, 𑄈𑄝𑄚 𑄘𑄝𑄚 𑄃𑄳𑄃 𑄢𑄧𑄋𑄴-𑄙𑄧𑄋𑄴 𑄜𑄪𑄖𑄳𑄦𑄨𑄴 𑄉𑄧𑄢𑄚𑄳𑄦𑅁 𑄃𑄨𑄠𑄬𑄚𑄳𑄦𑄨
𑄝𑄘𑄬𑄠𑄳𑄦𑄧 𑄟𑄚𑄫𑄌𑄴 𑄎𑄧𑄚𑄧𑄢𑄳𑄦𑄬 𑄖𑄪𑄇𑄴𑄖𑄇𑄴 𑄥𑄧𑄟𑄴𑄝𑄧𑄣𑄴 𑄘𑄬𑄚 𑄚𑄧𑄈𑄧𑄢𑄬𑅁 𑄝𑄨𑄏𑄪𑄣𑄳𑄦𑄧𑄇𑄬𑄴 𑄘𑄨 𑄚𑄬𑄇𑄴-𑄟𑄳𑄅𑄧𑄉𑄳𑄠𑄬 𑄚𑄧𑄱 𑄇𑄝𑄧𑄢𑄴 𑄈𑄧𑄝𑄧𑄋𑄴 𑄝𑄚𑄳𑄦𑄨 𑄝𑄪𑄢𑄧𑄲-𑄝𑄪𑄢𑄩𑄖𑄳𑄦𑄴𑄪𑄚𑄴 𑄥𑄬𑄛𑄴𑄝𑄧𑄖𑄴𑄖 𑄣𑄧𑄙𑄇𑄴𑅁</p>

<p>𑄃𑄬𑄇𑄴𑄙𑄨𑄚𑄳𑄠𑄬𑄴 𑄝𑄨𑄏𑄪 𑄇𑄪𑄢𑄬 𑄇𑄪𑄢𑄬 𑄝𑄨𑄏𑄪𑄝𑄎𑄢𑄧𑄖𑄴 𑄉𑄬𑄦𑄳𑄣𑄇𑄴𑅁 𑄝𑄎𑄢𑄧𑄖𑄴 𑄣𑄪𑄋𑄳𑄦𑄨 𑄖𑄢𑄳𑄦 𑄚𑄚 𑄝𑄝𑄧𑄘𑄧𑄢𑄴 𑄇𑄝𑄧𑄢𑄴-𑄌𑄪𑄝𑄧𑄱𑄢𑄴 𑄣𑄧𑄞𑄖𑄳𑄦𑄳𑄠𑄬𑄴𑄠𑄴 𑄃𑄬𑄇𑄴 𑄘𑄧𑄉𑄚𑄧𑄖𑄳𑄦𑄴𑄪𑄚𑄴 𑄃𑄢𑄳𑄦𑄧 𑄃𑄬𑄇𑄴
𑄘𑄧𑄉𑄚𑄧𑄖𑄴 𑄝𑄬𑄢 𑄙𑄳𑄅𑄧𑄌𑄳𑄦𑄳𑄠𑄴𑄧𑄚𑄴 𑄎𑄬𑄢𑄬𑄙𑄨 𑄝𑄬𑄢𑄘𑄬 𑄝𑄬𑄢𑄘𑄬 𑄃𑄬𑄇𑄳𑄦𑄴𑄚𑄴 𑄢𑄧𑄁 𑄝𑄬𑄢𑄧𑄋𑄧𑄢𑄴 𑄇𑄝𑄧𑄢𑄧 𑄘𑄧𑄉𑄚𑄧𑄖𑄴 𑄥𑄳𑄅𑄧𑄟𑄳𑄦𑄨𑄣𑄳𑄠𑄬𑄇𑄴𑅁 𑄢𑄧𑄁 𑄝𑄬𑄢𑄧𑄋𑄧𑄢𑄴 𑄇𑄝𑄧𑄢𑄴 𑄌𑄙𑄬 𑄌𑄙𑄬 𑄇𑄧𑄇𑄳𑄦𑄬𑄴 𑄃𑄧𑄇𑄴𑄗𑄧 𑄎𑄬𑄠𑄳𑄦𑄬
𑄈𑄧𑄝𑄧𑄢𑄴 𑄚𑄧 𑄛𑄬𑄦𑄳𑄣𑄇𑄴𑅁 𑄇𑄧𑄚𑄴 𑄝𑄝𑄧𑄖𑄳𑄠𑄬𑄴 𑄘𑄧𑄴𑄛𑄴 𑄇𑄧𑄚𑄳𑄦𑄴 𑄌𑄙𑄧𑄚𑄴 𑄟𑄳𑄦𑄧𑄉𑄳𑄅𑄧𑄢𑄳𑄦𑄨 𑄗𑄬𑄭, 𑄣𑄧𑄞𑄢𑄴 𑄎𑄪 𑄚𑄳𑄆𑄬𑅁 '𑄥𑄎𑄨𑄟𑄳𑄠𑄬' 𑄞𑄞𑄨𑄚𑄳𑄦𑄳𑄠𑄬𑄠𑄴 𑄃𑄪𑄘𑄧𑄱 𑄚𑄧 𑄛𑄳𑄃𑄢𑄴,𑄖𑄢𑄴 𑄛𑄧𑄱-𑄏𑄨𑄢𑄬 𑄇𑄨
𑄇𑄨 𑄘𑄧𑄴𑄛𑄴 𑄇𑄨𑄚𑄨 𑄘𑄨𑄝𑄧𑄱𑅁 𑄝𑄙𑄬 𑄝𑄙𑄬 𑄚𑄨𑄛𑄧𑄚𑄧𑄖𑄳𑄦𑄴𑄪𑄚𑄴 𑄃𑄬𑄇𑄳𑄦𑄴𑄧𑄱 𑄛𑄪𑄢𑄧𑄱𑄦𑄖𑄴 𑄥𑄨𑄣𑄪𑄟𑄳𑄦𑄧𑄱𑄢𑄴 𑄢𑄧𑄋𑄳𑄦𑄚𑄴 𑄟𑄧𑄚𑄧𑄖𑄴 𑄛𑄳𑄅𑄧𑄢𑄨𑄣𑄧𑄱𑅁 𑄈𑄧𑄘𑄚𑄴𑄥𑄨𑄇𑄴 𑄣𑄧𑄙𑄧 𑄟𑄊𑄬 𑄥𑄬 𑄥𑄨𑄣𑄪𑄟𑄳𑄦𑄴𑄧𑄱𑅁</p>

<p>𑄉𑄧𑄘 𑄝𑄨𑄏𑄪𑄝𑄧𑄱𑄖𑄴 𑄃𑄪𑄢𑄨𑄞𑄳𑄠𑄬𑄢𑄴 𑄥𑄨𑄣𑄪𑄟𑄳𑄦𑄴𑄧𑄱 𑄚𑄨𑄛𑄧𑄚𑄧𑄢𑄳𑄦𑄬 𑄣𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁 𑄙𑄞𑄧𑄖𑄴 𑄈𑄪𑄏𑄨 𑄦𑄳𑄆 𑄚𑄨𑄛𑄧𑄚𑄬 𑄥𑄨𑄣𑄪𑄟𑄳𑄦𑄴𑄧𑄱 𑄇𑄧𑄌𑄴𑄌𑄣𑄧𑄖𑄴 𑄞𑄳𑄅𑄧𑄢𑄳𑄆𑄬 𑄊𑄧𑄢𑄧𑄖𑄴 𑄃𑄚𑄨𑄦𑄳𑄣𑄧𑄱𑅁 𑄇𑄨𑄏𑄪 𑄝𑄬𑄣𑄧
𑄛𑄳𑄃𑄧𑄢𑄴 𑄗𑄇𑄳𑄦𑄬𑄴 𑄊𑄧𑄢𑄧𑄖𑄴 𑄦𑄳𑄣𑄪𑄟𑄨𑄚𑄳𑄠𑄬𑄠𑄴 𑄕𑄚𑄨𑄟𑄭 𑄝𑄬𑄇𑄴 𑄇𑄝𑄧𑄢𑄴 𑄌𑄪𑄝𑄧𑄱𑄢𑄚𑄳𑄦𑄨 𑄌𑄳𑄃 𑄙𑄳𑄅𑄧𑄌𑄳𑄦𑄳𑄠𑄬𑄴𑅁 𑄌𑄙𑄬 𑄌𑄙𑄬 𑄘𑄬𑄉𑄬𑄙𑄬 𑄝𑄨𑄛𑄧𑄚𑄧𑄢𑄴 𑄦𑄦𑄳𑄅𑄧𑄎𑄧𑄢𑄴 𑄥𑄨𑄣𑄪𑄟𑄳𑄦𑄴𑄧𑄱𑄖𑄴 𑄛𑄨𑄎𑄳𑄠𑄬𑄙𑄨 𑄃𑄬𑄇𑄳𑄦𑄴𑄧𑄱
𑄌𑄨𑄉𑄳𑄅𑄧𑄚𑄴 𑄇𑄚𑅁 𑄚𑄨𑄛𑄧𑄚𑄬 𑄖𑄢𑄴 𑄥𑄨𑄣𑄪𑄟𑄳𑄦𑄴𑄧𑄱𑄖𑄴 𑄇𑄚 𑄘𑄳𑄄𑄬 𑄗𑄎𑄳𑄆𑄬 𑄇𑄚 𑄙𑄳𑄅𑄧𑄣𑄳𑄠𑄴𑄧𑅁 𑄇𑄚𑄨 𑄇𑄚𑄨 𑄖𑄢𑄴 𑄟 𑄇𑄧𑄢𑄳𑄦𑄧𑄖𑄴 𑄉𑄳𑄅𑄧𑄌𑄳𑄠𑄬𑄴 𑄙𑄳𑄅𑄧𑄣𑄳𑄦𑄴𑄧𑄱𑅁 𑄥𑄬𑄝𑄬𑄘𑄬𑄚𑄴 𑄕𑄚𑄨𑄟 𑄖𑄢𑄴
𑄚𑄬𑄇𑄳𑄦𑄴𑄧𑄱𑄢𑄬 𑄃𑄧𑄇𑄧𑄙 𑄇𑄧𑄱 𑄙𑄳𑄅𑄧𑄣𑄳𑄦𑄳𑄠𑄴𑅁</p>

<p>𑄕𑄚𑄨𑄟: 𑄌𑄳𑄃𑄙𑄳𑄆𑄬 𑄕𑄚𑄨𑄝𑄛𑄴, 𑄖𑄭𑄪 𑄇𑄧𑄙𑄧𑄇𑄴 𑄦𑄪𑄌𑄴 𑄍𑄢! 𑄚𑄨𑄛𑄧𑄚𑄧 𑄥𑄨𑄣𑄪𑄟𑄴𑄧𑄱 𑄇𑄨𑄖𑄳𑄦𑄳𑄠𑄬𑄴𑄠𑄴 𑄜𑄘 𑄌𑄬𑄚𑄳𑄦𑄳𑄠𑄬𑄠𑄴 𑄇𑄨𑄚𑄨 𑄘𑄳𑄃𑄧𑄱𑄌𑄴? 𑄖𑄧𑄢𑄴𑄙𑄧 𑄚𑄳𑄃𑄧 𑄣𑄧𑄙𑄬 𑄘𑄳𑄅𑄧𑄣𑄬 𑄌𑄚𑄳𑄦 𑄘𑄧𑄢𑄴𑄉𑄢𑄴
𑄃𑄬𑄦𑄳𑄣𑄧𑅁</p>

<p>𑄕𑄚𑄨𑄝𑄛𑄴: 𑄃, 𑄕𑄚𑄨𑄟! 𑄟𑄭𑄪 𑄇𑄨 𑄉𑄳𑄅𑄧𑄢𑄳𑄦𑄨𑄟𑄴, 𑄛𑄧𑄱-𑄍𑄝𑄢𑄴 𑄟𑄧𑄚𑄬 𑄟𑄧𑄚𑄴 𑄎𑄧𑄇𑄳𑄦𑄴 𑄦𑄧𑄣𑄬 𑄃𑄬𑄙𑄳𑄅𑄧𑄇𑄳𑄦𑄳𑄠𑄬𑄴 𑄝𑄨𑄝𑄳𑄅𑄧𑄖𑄴 𑄦𑄳𑄆𑄧𑅁 𑄥𑄬 𑄥𑄨𑄣𑄪𑄟𑄴𑄧𑄱 𑄘𑄬𑄇𑄳𑄦𑄳𑄠𑄬𑄴𑄠𑄳𑄦𑄧 𑄚𑄧 𑄣𑄧𑄦𑄳𑄣𑄬 𑄚𑄳𑄄𑄧
𑅁 𑄕𑄚𑄨𑄟: 𑄖𑄧𑄢𑄴 𑄘𑄪𑄌𑄴 𑄝𑄳𑄃𑄬𑄇𑄴𑅁 𑄛𑄧𑄱-𑄍𑄝 𑄥𑄬𑄙𑄧𑄇𑄴 𑄟𑄧𑄚𑄬 𑄟𑄧𑄚𑄴 𑄎𑄧𑄇𑄳𑄦𑄴 𑄦𑄧𑄚 𑄉𑄧𑄟𑄴 𑄚𑄳𑄄𑄧𑅁</p>

<p>𑄕𑄚𑄨𑄝𑄛𑄴: 𑄦𑄧𑄝𑄧 𑄕𑄚𑄨𑄟; 𑄥𑄬𑄙𑄧𑄇𑄴 𑄟𑄧𑄚𑄧𑄖𑄴 𑄘𑄪𑄇𑄴 𑄚𑄧 𑄉𑄳𑄅𑄧𑄢𑄳𑄦𑄨𑄌𑄴𑅁 𑄃𑄬𑄘𑄳𑄅𑄧𑄇𑄳𑄦𑄳𑄠𑄬𑄴 𑄇𑄧𑄚𑄳𑄦𑄧𑄙𑄨𑄚𑄴 𑄚𑄧 𑄦𑄧𑄝𑄧 𑄃𑄢𑄴𑅁 𑄃𑄬𑄝𑄢𑄴 𑄃𑄟𑄳𑄦𑄢𑄴 𑄦𑄪𑄌𑄴 𑄝𑄳𑄅𑄧𑄎𑄨𑄦𑄳𑄣𑄧𑄱𑅁 𑄥𑄬𑄖𑄳𑄦𑄳𑄠𑄬𑄴𑄠𑄴
𑄇𑄧𑄚𑄳𑄦𑄧 𑄘𑄧𑄴𑄛𑄴 𑄣𑄧𑄙𑄬 𑄉𑄧𑄟𑄬 𑄘𑄦𑄳𑄣𑄬 𑄌𑄬𑄚𑄳𑄦𑄳𑄠𑄬𑄠𑄴 𑄣𑄧𑄚𑄳𑄦 𑄉𑄧𑄟𑄴𑅁 𑄝𑄚 𑄇𑄝𑄧𑄢𑄴-𑄌𑄪𑄝𑄧𑄱𑄢𑄴 𑄚𑄳𑄄𑄧, 𑄎𑄬𑄇𑄪𑄚𑄳𑄦𑄧𑄱 𑄘𑄧𑄴𑄛𑄴 𑄣𑄧𑄙𑄬 𑄉𑄧𑄟𑄬 𑄢𑄨𑄚𑄨 𑄌𑄚𑄳𑄦 𑄘𑄧𑄢𑄴𑄉𑄢𑄴𑅁 𑄕𑄚𑄨𑄟: 𑄥𑄣𑄬𑄚𑄴
𑄃𑄬𑄌𑄳𑄠𑄬𑄴𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄚𑄨𑄛𑄧𑄚𑄧𑄢𑄳𑄦𑄬 𑄃𑄳𑄃 𑄕𑄚𑄨𑄢𑄳𑄦𑄬 𑄘𑄳𑄅𑄧𑄣𑄬 𑄦𑄪𑄌𑄴 𑄘𑄨𑄌𑄴𑅁 𑄖𑄢𑄳𑄦 𑄎𑄬𑄚𑄴 𑄃𑄢𑄴 𑄎𑄧𑄚𑄧𑄟𑄧𑄖𑄴 𑄃𑄬𑄙𑄳𑄅𑄧𑄇𑄳𑄠𑄬𑄴 𑄦𑄪𑄌𑄴 𑄍𑄢 𑄚𑄧 𑄦𑄧𑄚𑄴 𑄛𑄢𑄳𑄦𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. '𑄥𑄎𑄨𑄟𑄧𑄢𑄴' 𑄚𑄳𑄅𑄧𑄚𑄬𑄠𑄳𑄦𑄬 𑄛𑄧𑄱𑄞𑄧𑄱 𑄚𑄋𑄳𑄦𑄚𑄴 𑄇𑄨? 𑄕𑄚𑄨 𑄇𑄧𑄚𑄳𑄦𑄴? 𑄈. 𑄥𑄎𑄨𑄟𑄴 𑄘𑄊𑄨 𑄝𑄨𑄏𑄪 𑄝𑄎𑄢𑄧𑄖𑄴 𑄎𑄬𑄚𑄳𑄠𑄬𑄠𑄴 𑄇𑄧𑄚𑄴
𑄘𑄧𑄉𑄚𑄧𑄖𑄴 𑄥𑄳𑄅𑄧𑄟𑄴𑄧𑄱𑄚𑄴? 𑄉. 𑄚𑄨𑄛𑄧𑄚𑄬 𑄥𑄨𑄖𑄳𑄦𑄴𑄪𑄚𑄴 𑄇𑄨 𑄇𑄨𑄚𑄳𑄠𑄬𑄴? 𑄊. 𑄚𑄨𑄛𑄧𑄚𑄬 𑄇𑄨𑄖𑄳𑄠𑄬𑄴𑄠𑄴 𑄉𑄪𑄎𑄪𑄢𑄨 𑄉𑄪𑄎𑄪𑄢𑄨 𑄇𑄚𑄳𑄦𑄳𑄠𑄬𑄴? 𑄋. 𑄌𑄳𑄃𑄙𑄳𑄆𑄬 𑄕𑄚𑄨𑄝𑄛𑄴, 𑄖𑄭𑄪 𑄇𑄧𑄙𑄧𑄇𑄴 𑄦𑄪𑄌𑄴 𑄍𑄢!
---- 𑄃𑄬 𑄇𑄧𑄙𑄊𑄚𑄴 𑄇𑄧𑄚𑄳𑄦𑄴 𑄇𑄳𑄅𑄧𑄠𑄳𑄦𑄬? 𑄖𑄬 𑄃𑄬 𑄇𑄧𑄙𑄊𑄚𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄇𑄳𑄅𑄧𑄠𑄳𑄦𑄬? 𑄇𑄢𑄳𑄦𑄬 𑄇𑄳𑄅𑄧𑄠𑄳𑄦𑄬? 𑄕𑄚𑄨𑄝𑄛𑄴 𑄇𑄧𑄚𑄳𑄦𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. '𑄥𑄎𑄨𑄟𑄧𑄢𑄴' 𑄘𑄳𑄅𑄧𑄣𑄴 𑄊𑄧𑄢𑄴 ---𑅁 𑄈. 𑄘𑄧𑄌𑄴 𑄝𑄢𑄳𑄦𑄧 𑄝𑄧𑄎𑄧𑄢𑄳𑄦𑄧 𑄘𑄨𑄏𑄳𑄠𑄬𑄖𑄴 𑄖𑄳𑄃𑄧𑄱 ---𑅁 𑄉. 𑄉𑄧𑄘
𑄝𑄨𑄏𑄪𑄝𑄧𑄱𑄖𑄴 𑄃𑄪𑄢𑄨𑄞𑄳𑄠𑄬𑄢𑄴 𑄥𑄨𑄣𑄪𑄟𑄳𑄦𑄴𑄧𑄱 --- 𑄣𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁 𑄊. 𑄌𑄳𑄃𑄙𑄳𑄆𑄬 𑄕𑄚𑄨𑄝𑄛𑄴, 𑄖𑄭𑄪 𑄇𑄧𑄙𑄧𑄇𑄴 ----𑅁 𑄋. 𑄎𑄬𑄇𑄪𑄚𑄳𑄦𑄧𑄱 𑄘𑄧𑄴𑄛𑄴 𑄣𑄧𑄙𑄬 𑄉𑄧𑄟𑄬 --- 𑄘𑄧𑄢𑄴𑄉𑄢𑄴𑅁
𑄌. ----- 𑄥𑄬𑄙𑄧𑄇𑄴 𑄟𑄧𑄚𑄬 𑄟𑄧𑄚𑄴 𑄎𑄧𑄇𑄳𑄦𑄴 𑄦𑄧𑄚 𑄉𑄧𑄟𑄴 𑄚𑄳𑄄𑄧𑅁 𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. '𑄥𑄎𑄨𑄟𑄧𑄢𑄴' 𑄛𑄧𑄱 '𑄚𑄨𑄛𑄧𑄚𑄴' 𑄚𑄳𑄅𑄧𑄚𑄬𑄠𑄳𑄦𑄬 𑄃𑄳𑄃 𑄟𑄧𑄚𑄬 𑄟𑄧𑄚𑄴 𑄎𑄧𑄇𑄳𑄦𑄴𑅁
𑄈. 𑄃𑄬𑄇𑄴𑄙𑄨𑄚𑄳𑄠𑄬𑄴 𑄝𑄨𑄏𑄪 𑄇𑄪𑄢𑄳𑄠𑄬 𑄇𑄪𑄢𑄳𑄠𑄬 𑄝𑄪𑄖𑄴𑄝𑄌𑄳𑄠𑄬𑄴 𑄝𑄎𑄢𑄧𑄖𑄴 𑄉𑄬𑄦𑄳𑄣𑄇𑄴𑅁 𑄉. 𑄝𑄙𑄬 𑄝𑄙𑄬 𑄚𑄨𑄛𑄧𑄚𑄧𑄖𑄳𑄦𑄴𑄪𑄚𑄴 𑄃𑄬𑄇𑄳𑄦𑄴𑄧𑄱 𑄛𑄪𑄢𑄧𑄱𑄦𑄖𑄴 𑄥𑄨𑄣𑄪𑄟𑄳𑄦𑄧𑄱𑄢𑄴 𑄢𑄧𑄋𑄳𑄦𑄚𑄴 𑄟𑄧𑄚𑄧𑄖𑄴 𑄛𑄳𑄅𑄧𑄢𑄨𑄣𑄧𑄱𑅁
𑄊. 𑄉𑄧𑄘 𑄝𑄧𑄏𑄧𑄢𑄴𑄞𑄧𑄱𑄖𑄴 𑄃𑄪𑄢𑄨𑄞𑄳𑄠𑄬𑄢𑄴 𑄥𑄨𑄣𑄪𑄟𑄳𑄦𑄴𑄧𑄱 𑄚𑄨𑄛𑄧𑄚𑄧𑄢𑄳𑄦𑄬 𑄣𑄳𑄆 𑄘𑄨𑄦𑄳𑄣𑄳𑄠𑄬𑄇𑄴𑅁 𑄋. 𑄚𑄨𑄛𑄧𑄚𑄬 𑄖𑄢𑄴 𑄥𑄨𑄣𑄪𑄟𑄳𑄦𑄴𑄧𑄱𑄖𑄴 𑄘𑄳𑄆𑄬 𑄗𑄎𑄳𑄆𑄬 𑄇𑄚 𑄙𑄳𑄅𑄧𑄣𑄳𑄠𑄴𑄧𑅁 𑄺. 𑄇𑄧𑄙 𑄎𑄧𑄧𑄢𑄧:
𑄉𑄨𑄢𑄨𑄖𑄳𑄦𑄨𑄴, 𑄚𑄳𑄅𑄧𑄚𑄬𑄠𑄳𑄦𑄬, 𑄥𑄧𑄟𑄴𑄝𑄪𑄖𑄴, 𑄝𑄨𑄏𑄪𑄝𑄎𑄢𑄴, 𑄢𑄧𑄁 𑄝𑄬𑄢𑄧𑄋𑄴, 𑄘𑄧𑄴𑄛𑄴, 𑄈𑄧𑄘𑄚𑄴𑄥𑄨𑄇𑄴, 𑄦𑄪𑄌𑄴𑅁 𑄻. 𑄟𑄘𑄧𑄟𑄳𑄦𑄬𑄖𑄴: 𑄟𑄳𑄅𑄧𑄇𑄴 = 𑄟𑄧𑄢𑄧𑄘𑄧𑄢𑄴 𑄊𑄧𑄢𑄴 𑄥𑄧𑄁𑄌𑄢𑄴 𑄇𑄘𑄬𑄝𑄢𑄴 𑄥𑄧𑄟𑄢𑄩
𑅁 𑄉𑄨𑄢𑄨𑄖𑄳𑄦𑄨𑄴 = 𑄚𑄬𑄇𑄴 𑄟𑄳𑄅𑄧𑄉𑄳𑄅𑄧𑄢𑄴 𑄊𑄧𑄢𑄴 𑄥𑄧𑄁𑄌𑄢𑄴 𑄇𑄘𑄚𑅁 𑄚𑄳𑄅𑄧𑄚𑄬𑄠𑄳𑄦𑄬 = 𑄟𑄧𑄚𑄬 𑄟𑄧𑄚𑄴 𑄎𑄧𑄇𑄳𑄦𑄴𑅁 𑄈𑄧𑄝𑄧𑄋𑄴 = 𑄃𑄬𑄇𑄴𑄎𑄖𑄳𑄠𑄬𑄴 𑄟𑄙𑄖𑄴 𑄝𑄚𑄨𑄞𑄳𑄠𑄬𑄢𑄴 𑄇𑄚𑄨𑅁 𑄥𑄬𑄛𑄴𑄝𑄧𑄖𑄴𑄖 =
𑄝𑄧𑄢𑄴𑅁 𑄇𑄧𑄌𑄴𑄌𑄣𑄴 = 𑄈𑄳𑄅𑄧𑄣𑄳𑄠𑄬𑄴𑅁 𑄦𑄪𑄌𑄴 = 𑄈𑄨𑄠𑄬𑄣𑄴𑅁 𑄘𑄧𑄉𑄚𑄴 = 𑄟𑄣𑄴 𑄝𑄬𑄎𑄨𑄝𑄳𑄠𑄬𑄢𑄴 𑄊𑄧𑄢𑄴𑅁 𑄚𑄬𑄇𑄴 = 𑄟𑄨𑄣𑄳𑄠𑄬𑄢𑄴 𑄊𑄧𑄢𑄴 𑄥𑄧𑄁𑄌𑄢𑄴 𑄇𑄘𑄬𑄝𑄢𑄴 𑄥𑄧𑄟𑄢𑄴𑅁 𑄃𑄧𑄇𑄴𑄗𑄧 = 𑄖𑄬𑄟𑄴
𑅁 𑄦𑄦𑄳𑄅𑄧𑄎𑄧𑄢𑄴 = 𑄙𑄝𑄧𑄢𑄴𑅁 𑄇𑄚 = 𑄉𑄖𑄴𑅁</p>

<h2>𑄎𑄨𑄁𑄇𑄚𑄨𑄢𑄴 𑄃𑄢𑄴𑄉𑄚𑄨 𑄛𑄿</h2>

<h3>𑄓𑄁𑄉𑄫 𑄎𑄧𑄠𑄧𑄚𑄴 𑄌𑄇𑄴𑄟𑄳𑄦</h3>

<p>𑄍𑄖𑄴𑄧𑄴 𑄎𑄨𑄋𑄴𑄇𑄚𑄨 𑄦𑄧𑄣𑄧𑄘𑄬 𑄟𑄚𑄬𑄭 𑄎𑄧𑄧𑄚𑄧𑄟𑄴 𑄃𑄢𑄴𑄉𑄚𑄨𑄢𑄴 𑄛𑄧𑄖𑄳𑄦𑄴𑄧𑄟𑄴 𑄛𑄦𑄳𑄣𑅁 𑄎𑄨𑄋𑄴𑄇𑄚𑄨𑄢𑄴 𑄃𑄏𑄧𑄣𑄴 𑄥𑄪𑄘𑄨𑄚𑄴 𑄇𑄣𑄳𑄦𑄴𑄧𑄱 𑄦𑄧𑄣𑄧 𑄃𑄳𑄆𑄬 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑅁 𑄃𑄨𑄞𑄳𑄠𑄬 𑄝𑄬𑄉𑄧𑄖𑄳𑄦𑄴𑄪𑄚𑄴 𑄟𑄧𑄁𑄊
𑄃𑄳𑄃 𑄥𑄪𑄊𑄧𑄱𑄢𑄴 𑄇𑄣𑄴𑅁 𑄃𑄳𑄆𑄬 𑄍𑄖𑄴𑄧𑄴 𑄃𑄧𑄇𑄴𑄗𑄧𑄚𑄳𑄦𑄧𑄖𑄴 𑄎𑄪𑄚𑄨 𑄥𑄧𑄟𑄧𑄠𑄧𑄱𑄢𑄳𑄦𑄬 𑄃𑄌𑄳𑄦𑄳𑄠𑄴𑄧𑄌𑄴 𑄚𑄧 𑄉𑄳𑄅𑄧𑄢𑄨𑄦𑄳𑄣𑄳𑄠𑄬 𑄞𑄳𑄅𑄧𑄝𑄨𑄌𑄳𑄠𑄴𑄧𑄖𑄴 𑄎𑄨𑄋𑄴𑄇𑄚𑄨 𑄊𑄪𑄢𑄴 𑄃𑄚𑄴𑄘𑄢𑄳𑄦𑄧𑄖𑄴 𑄉𑄳𑄅𑄧𑄋𑄨 𑄎𑄠𑄴𑅁 𑄍𑄖𑄴𑄧𑄴
𑄎𑄨𑄋𑄴𑄇𑄚𑄨𑄖𑄴 𑄃𑄏𑄧𑄣𑄴 𑄃𑄳𑄅𑄧𑄢𑄨 𑄃𑄣𑄴𑄥𑄨, 𑄃𑄣𑄴𑄥𑄨𑄠𑄳𑄦𑄬𑄚𑄳𑄆 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄃𑄬𑄇𑄳𑄦𑄴𑄚𑄴 𑄘𑄧𑄢𑄴𑄉𑄧𑄢𑄬 𑄛𑄢𑄳𑄦 𑄝𑄳𑄠𑄬𑄙𑄨𑅁 𑄃𑄳𑄆𑄬 𑄎𑄳𑄅𑄧𑄚𑄴𑄎𑄣𑄳𑄠𑄬𑄴 𑄝𑄳𑄠𑄬𑄙𑄨𑄊𑄚𑄧𑄖𑄳𑄦𑄴𑄪𑄚𑄴 𑄝𑄎𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄝𑄚𑄳𑄦
𑄃𑄬𑄇𑄳𑄦𑄴𑄚𑄴 𑄃𑄪𑄝𑄳𑄅𑄧𑄠𑄴 𑄦𑄧𑄣𑄧𑄙𑄬 ---- 𑄇𑄠𑄧 𑄟𑄧𑄚𑄧𑄢𑄳𑄦𑄬 𑄘𑄧𑄢𑄳𑄦𑄧𑄟𑄧𑄢𑄳𑄦𑄧 𑄉𑄳𑄅𑄧𑄢𑄳𑄦𑄨 𑄢𑄉𑄚𑄳𑄦𑅁 𑄎𑄨𑄋𑄴𑄇𑄚𑄨 𑄣𑄢𑄳𑄦𑄳𑄠𑄬𑄖𑄴 𑄎𑄭 𑄎𑄪𑄇𑄴𑄧𑄱𑄣𑄴 𑄦𑄧𑄝𑄢𑄴 𑄉𑄳𑄠𑄬𑄢𑄴 𑄙𑄛𑄴 𑄝𑄢𑄚𑄳𑄦 𑄃𑄳𑄃 𑄃𑄣𑄴𑄥𑄨
𑄟𑄚𑄳𑄦𑄳𑄠𑄴𑄧𑄢𑄴 𑄃𑄣𑄳𑄠𑄬𑄴𑄉𑄧𑄖𑄴 𑄣𑄪𑄘𑄪𑄛𑄪𑄘𑄪 𑄦𑄳𑄆 𑄚𑄧 𑄗𑄚𑅁</p>

<p>𑄎𑄪𑄚𑄨𑄠𑄳𑄦𑄧 𑄃𑄳𑄆𑄬 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄖𑄴 𑄟𑄪𑄢𑄴 𑄘𑄭 𑄘𑄠𑄨𑄖𑄴𑄧𑄱 𑄝𑄬𑄌𑄴 𑄞𑄝𑄨𑄙𑄧𑄱 𑄉𑄬𑄬𑄿 𑄎𑄨𑄋𑄴𑄇𑄚𑄨𑄠𑄳𑄦𑄬𑄚𑄴 𑄘𑄳𑄅𑄧𑄛𑄴𑄘𑄳𑄅𑄧𑄛𑄳𑄠𑄬𑄴 𑄛𑄧𑄙𑄧𑄖𑄴 𑄚𑄨𑄊𑄨𑄣𑄨𑄝𑄳𑄠𑄬𑄢𑄴 𑄃𑄨𑄠𑄳𑄦𑄬𑄚𑄴 𑄃𑄬𑄇𑄳𑄦𑄴𑄚𑄴 𑄘𑄧𑄢𑄳𑄦𑄧𑄟𑄧𑄢𑄳𑄦𑄧
𑄦𑄖𑄳𑄦𑄳𑄠𑄬𑄴𑄢𑄴 𑄎𑄪𑄇𑄳𑄠𑄬𑄴𑄝𑄢𑄴 𑄢𑄳𑄃𑅁 𑄃𑄪𑄎𑄪 𑄇𑄧𑄙𑄠𑄴 𑄎𑄨𑄋𑄴𑄇𑄚𑄨𑄢𑄴 𑄛𑄧𑄢𑄴𑄞𑄏𑄧𑄖𑄴 𑄣𑄟𑄨𑄝𑄳𑄠𑄬𑄢𑄴 𑄛𑄿𑅁 𑄥𑄧𑄟𑄧𑄠𑄳𑄦𑄧𑄱𑄢𑄬 𑄉𑄧𑄟𑄴 𑄇𑄟𑄧𑄖𑄴 𑄣𑄉𑄚, 𑄙𑄳𑄅𑄧𑄌𑄴𑄎𑄳𑄠𑄧 𑄥𑄳𑄅𑄧𑄌𑄴𑄎𑄳𑄠𑄧 𑄣𑄳𑄆 𑄇𑄘𑄚,
𑄃𑄳𑄃 𑄇𑄠𑄧 𑄟𑄧𑄚𑄬 𑄎𑄳𑄅𑄧𑄝𑄨𑄚𑄳𑄠𑄬𑄠𑄴 𑄎𑄨𑄋𑄴𑄇𑄚𑄨 𑄣𑄢𑄬𑄠𑄳𑄦𑄧𑄱𑄖𑄴 𑄚𑄨𑄎𑄧𑄱𑄢𑄳𑄦𑄬 𑄛𑄁𑄊 𑄉𑄳𑄅𑄧𑄢𑄳𑄦𑄳𑄆𑄬 𑄖𑄪𑄣𑄨 𑄞𑄳𑄠𑄬𑄢𑄴 𑄢𑄳𑄃 𑄖𑄪𑄣𑄧𑄱𑄕𑅁 𑄃𑄳𑄆𑄬 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨 𑄠𑄬𑄚𑄳𑄦𑄳𑄆𑄧 𑄟𑄚𑄬𑄠𑄴 𑄎𑄨𑄋𑄴𑄇𑄚𑄨𑄢𑄴
𑄘𑄧𑄛𑄴𑄘𑄧𑄝 𑄛𑄧𑄙𑄧𑄖𑄴 𑄚𑄨𑄊𑄨𑄣𑄨𑄝𑄳𑄠𑄬𑄢𑄴 𑄃𑄏𑄧𑄣𑄴 𑄃𑄧𑄇𑄴𑄗𑄧𑅁 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 𑄃𑄳𑄃 𑄝𑄳𑄅𑄧𑄣𑄴𑄝𑄳𑄅𑄧𑄣𑄳𑄠𑄬𑄴, 𑄗𑄨𑄢𑄴 𑄝𑄪𑄖𑄴𑄙𑄨𑄝𑄧𑄣 𑄎𑄨𑄋𑄴𑄇𑄚𑄨 𑄝𑄚𑄕, 𑄥𑄬𑄝𑄧𑄚 𑄝𑄧𑄣 𑄦𑄧𑄚𑄳𑄦 𑄥𑄧𑄟𑄧𑄠𑄳𑄦𑄧𑄱𑄢𑄬
𑄘𑄟𑄴𑄘𑄬𑄚, 𑄞𑄣𑄬𑄙𑄨 𑄈𑄌𑄳𑄦𑄳𑄠𑄬𑄴𑄇𑄴 𑄃𑄳𑄃 𑄞𑄳𑄅𑄧𑄝𑄨𑄌𑄳𑄠𑄴𑄧𑄖𑄴 𑄎𑄨𑄋𑄴𑄇𑄚𑄨𑄖𑄴 𑄞𑄣𑄬𑄙𑄨 𑄇𑄟𑄴 𑄥𑄙𑄨𑄝𑄳𑄠𑄬𑄢𑄴 𑄟𑄧𑄚𑄴 𑄝𑄚𑄕 --- 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄝𑄬𑄉𑄧𑄖𑄳𑄦𑄴𑄪𑄚𑄴 𑄛𑄳𑄆𑄚𑄋𑄨 𑄚𑄨𑄘𑄨𑅁</p>

<p>𑄍𑄖𑄴𑄧𑄴𑄊𑄪𑄚𑄳𑄦𑄧𑄱𑄢𑄴 𑄟𑄧𑄚𑄴 𑄟𑄳𑄅𑄧𑄎𑄬𑄠𑄬 𑄛𑄧𑄢𑄳𑄦 𑄥𑄪𑄚𑄧𑄱𑄚𑄳𑄦𑄳𑄆𑄧 𑄃𑄬𑄇𑄳𑄦𑄴𑄚𑄴 𑄖𑄧𑄛𑄴𑅁 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨 𑄦𑄧𑄣𑄧 𑄖𑄧𑄛𑄴 𑄉𑄳𑄅𑄧𑄢𑄨𑄝𑄳𑄠𑄬𑄢𑄴 𑄎𑄨𑄋𑄴𑄇𑄚𑄨, 𑄥𑄙𑄧𑄚𑄴 𑄉𑄳𑄅𑄧𑄢𑄨𑄝𑄳𑄠𑄬𑄢𑄴 𑄎𑄨𑄋𑄴𑄇𑄚𑄨𑅁 𑄟𑄚𑄬𑄭
𑄎𑄨𑄋𑄴𑄇𑄚𑄨𑄠𑄬𑄚𑄧𑄢𑄳𑄦𑄬 𑄟𑄧𑄔𑄧𑄚𑄴 𑄉𑄳𑄅𑄧𑄢𑄳𑄦𑄨 𑄖𑄳𑄅𑄧𑄣𑄳𑄆𑄬 𑄌𑄬𑄚𑄳𑄦𑄳𑄠𑄬𑄠𑄴 𑄝𑄧𑄎𑄧𑄋𑄴 𑄢𑄨𑄝𑄪 𑄞𑄧𑄌𑄴 𑄉𑄳𑄅𑄧𑄢𑄳𑄦𑄳𑄆𑄬 𑄛𑄧𑄢𑄳𑄦𑄥𑄪𑄚𑄧𑄱𑄖𑄴 𑄟𑄧𑄚𑄴 𑄌𑄋𑄴𑄉 𑄉𑄳𑄅𑄧𑄢𑄳𑄦𑄨 𑄟𑄧𑄚𑄧 𑄢𑄨𑄝𑄳𑄠𑄬𑄋𑄴 𑄊𑄧𑄙𑄧𑄖𑄴 𑄝𑄳𑄅𑄧𑄏𑄳𑄆𑄬 𑄥𑄙𑄧𑄚𑄴
𑄉𑄧𑄢𑄚𑄳𑄦𑄠𑄴 𑄦𑄧𑄣𑄧 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄃𑄬𑄇𑄳𑄦𑄴𑄚𑄴 𑄥𑄪𑄈𑄌𑄳𑄦𑄳𑄠𑄬𑄴𑄇𑄴𑅁 𑄍𑄖𑄴𑄧𑄴𑄊𑄪𑄚𑄧𑄱𑄠𑄴 𑄦𑄧𑄝𑄇𑄴 𑄃𑄬𑄇𑄴𑄘𑄨𑄚𑄴 𑄎𑄘𑄧𑄢𑄴, 𑄥𑄧𑄟𑄳𑄦𑄎𑄧𑄢𑄴, 𑄘𑄬𑄏𑄧𑄢𑄴 𑄞𑄳𑄅𑄧𑄞𑄨𑄌𑄳𑄠𑄴𑄧𑄖𑄴𑅁 𑄖𑄢𑄳𑄦𑄠𑄴 𑄦𑄧𑄝𑄇𑄴 𑄘𑄬𑄏𑄧𑄢𑄴,
𑄎𑄘𑄧𑄢 𑄌𑄨𑄘𑄳𑄠𑄬 𑄙𑄚𑄴𑄘 𑄝𑄧𑄣 𑄟𑄚𑄫𑄌𑄴𑅁 𑄥𑄬𑄚𑄳𑄦𑄬 𑄍𑄖𑄴𑄧𑄴𑄊𑄪𑄚𑄧𑄱𑄢𑄴 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄃𑄧𑄇𑄴𑄗𑄧𑄖𑄴 𑄥𑄪𑄃𑄣𑄳𑄠𑄬𑄴𑄇𑄴, 𑄥𑄪𑄈𑄌𑄳𑄦𑄳𑄠𑄬𑄴𑄇𑄴 𑄉𑄳𑄅𑄧𑄢𑄳𑄦𑄬𑄠𑄴 𑄖𑄪𑄦𑄳𑄣𑄨 𑄟𑄧𑄚𑄧𑄖𑄴 𑄝𑄚𑄳𑄦𑄨 𑄢𑄊 𑄛𑄳𑄅𑄧𑄢𑄨𑄝𑄧𑄱
𑄎𑄬𑄚𑄬 𑄖𑄢𑄳𑄦 𑄞𑄳𑄅𑄧𑄞𑄨𑄌𑄳𑄠𑄴𑄧𑄘𑄬 𑄓𑄋𑄳𑄦𑄧𑄢𑄴 𑄘𑄨𑄊𑄳𑄅𑄧𑄣𑄴 𑄦𑄧𑄣𑄬 𑄘𑄬𑄏𑄧𑄢𑄴 𑄞𑄣𑄬𑄙𑄨 𑄛𑄳𑄆𑄘𑄳𑄠𑄬𑄚𑄳𑄦𑄬 𑄎𑄬 𑄓𑄋𑄳𑄦𑄧𑄢𑄴 𑄘𑄠𑄨𑄖𑄴𑄧𑄱𑄚𑄳𑄦𑄨 𑄛𑄧𑄢𑄬,𑄥𑄨𑄠𑄬𑄚𑄳𑄦𑄨 𑄉𑄧𑄟𑄬 𑄘𑄳𑄅𑄧𑄣𑄬 𑄞𑄬𑄭𑄣𑄴𑄛𑄪𑄢𑄧𑄱 𑄉𑄳𑄅𑄧𑄢𑄳𑄦𑄨 𑄛𑄣𑄳𑄆𑄬 𑄎𑄬𑄭
𑄛𑄢𑄧𑄚𑄴𑅁 𑄟𑄧𑄚𑄧𑄖𑄴 𑄎𑄳𑄃𑄬𑄚𑄴 𑄥𑄧𑄟𑄳𑄦𑄌𑄴 𑄃𑄳𑄃 𑄘𑄬𑄏𑄧𑄢𑄴 𑄞𑄣𑄬𑄘𑄨𑄢𑄴 𑄉𑄩𑄠𑄬𑄢𑄴 𑄙𑄛𑄴 𑄥𑄧𑄟𑄬 𑄃𑄳𑄃 𑄥𑄦𑄧𑄌𑄴 𑄝𑄢𑄳𑄦𑄬, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄍𑄖𑄴𑄧𑄴𑄊𑄪𑄚𑄧𑄱𑄢𑄴 𑄥𑄧𑄎𑄇𑄴 𑄗 𑄛𑄳𑄅𑄧𑄢𑄨𑄝𑄧𑄱𑅁 𑄃𑄬𑄝𑄘𑄬𑄠𑄳𑄦𑄧
𑄊𑄧𑄢𑄧𑄢𑄴, 𑄟-𑄝𑄝𑄧𑄢𑄴, 𑄞𑄬𑄭-𑄞𑄳𑄅𑄧𑄚𑄳𑄅𑄧𑄢𑄴 𑄃𑄳𑄃 𑄃𑄨𑄖𑄴𑄧𑄱-𑄇𑄪𑄘𑄪𑄟𑄴𑄧𑄱𑄢𑄴 𑄛𑄳𑄆𑄘𑄳𑄠𑄬𑄕𑄬𑄠𑄳𑄦𑄧 𑄌𑄳𑄅𑄧𑄇𑄴 𑄢𑄊 𑄛𑄳𑄅𑄧𑄢𑄨𑄝𑄧𑄱𑅁</p>

<p>𑄊𑄧𑄢𑄧 𑄇𑄟𑄧𑄖𑄴, 𑄥𑄧𑄟𑄳𑄦𑄎𑄧 𑄇𑄟𑄧𑄖𑄴 𑄣𑄪𑄘𑄪𑄛𑄪𑄘𑄪 𑄦𑄧𑄚, 𑄞𑄧𑄉𑄧𑄝𑄚𑄴 𑄝𑄪𑄖𑄴𑄘𑄧𑄱𑄢𑄴 𑄦𑄨𑄚𑄴𑄎𑄳𑄠𑄬 𑄚𑄬𑄠𑄳𑄦𑄬 𑄚𑄨𑄘𑄨 𑄦𑄘𑄧𑄖𑄴 𑄣𑄳𑄆 𑄑𑄬𑄋 𑄇𑄟𑄚𑄢𑄴 𑄙𑄚𑄴𑄘 𑄥𑄨𑄊𑄳𑄠𑄬𑄚 𑄃𑄳𑄃 𑄚𑄨𑄘𑄨𑄛𑄪𑄘𑄨
𑄦𑄳𑄅𑄧𑄚𑄳𑄠𑄬𑄠𑄴 𑄎𑄨𑄋𑄴𑄇𑄚𑄨𑄢𑄴 𑄃𑄬𑄇𑄳𑄦𑄴𑄚𑄴 𑄘𑄳𑄅𑄧𑄣𑄴 𑄃𑄣𑄳𑄠𑄬𑄴𑄇𑄴 𑄙𑄳𑄅𑄧𑄢𑄨𑄚𑄳𑄠𑄬𑄠𑄴 𑄎𑄨𑄋𑄴𑄇𑄚𑄨 𑄥𑄖𑄳𑄦𑄴𑄧𑄇𑄴 𑄉𑄧𑄢𑄚𑄳𑄦 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄖𑄴 𑄈𑄟𑄇𑄳𑄦𑄴𑄠𑄴 𑄘𑄧𑄢𑄴𑄉𑄢𑄴𑅁 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄖𑄴 𑄎𑄬𑄖𑄴𑄧𑄟𑄳𑄃𑄚𑄴
𑄟𑄧𑄚𑄴, 𑄇𑄬𑄠𑄬, 𑄃𑄳𑄃 𑄌𑄨𑄖𑄳𑄅𑄴𑄧𑄢𑄴 𑄞𑄣𑄬𑄙𑄨 𑄥𑄙𑄨 𑄛𑄢𑄬 𑄃𑄳𑄅𑄧𑄚𑄳𑄠𑄴𑄧 𑄇𑄧𑄚𑄳𑄦𑄧 𑄃𑄧𑄇𑄴𑄗𑄧𑄖𑄴 𑄥𑄬𑄖𑄳𑄦𑄴𑄧𑄟𑄚𑄴 𑄚𑄧 𑄝𑄢𑄬𑅁 𑄥𑄬𑄚𑄳𑄦𑄬 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄠𑄬𑄚𑄧𑄢𑄬 𑄎𑄨𑄋𑄴𑄇𑄚𑄨𑄢𑄴 𑄃𑄪𑄘𑄳𑄅𑄧𑄚𑄴𑄙𑄨 𑄇𑄣𑄴
𑄇𑄳𑄅𑄳𑄃𑄧𑄠𑄴 𑄛𑄢𑄬𑅁 𑄃𑄳𑄆𑄬 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄠𑄬𑄚𑄳𑄦𑄧𑄖𑄴 𑄟𑄚𑄴-𑄥𑄧𑄚𑄴𑄟𑄳𑄦𑄚𑄴 𑄃𑄳𑄃 𑄌𑄨𑄖𑄳𑄅𑄴𑄧𑄢𑄴 𑄞𑄣𑄬𑄙𑄨 𑄗𑄨𑄢𑄴 𑄉𑄳𑄅𑄧𑄢𑄳𑄦𑄨 𑄚𑄧 𑄝𑄢𑄨𑄣𑄳𑄠𑄬 𑄛𑄧𑄢𑄬 𑄇𑄣𑄬 𑄎𑄨𑄋𑄴𑄇𑄚𑄨𑄢𑄴 𑄃𑄏𑄧𑄣𑄴 𑄌𑄧𑄢𑄧𑄛𑄳𑄦𑄴𑄚𑄴 𑄣𑄪𑄉𑄳𑄆𑄬
𑄎𑄠𑄴𑅁 𑄥𑄬𑄚𑄳𑄦𑄬 𑄃𑄚𑄴𑄘𑄎𑄨 𑄥𑄧𑄟𑄧𑄠𑄧𑄢𑄬 𑄦𑄬𑄣𑄜𑄬𑄣 𑄚𑄧 𑄉𑄳𑄅𑄧𑄢𑄳𑄦𑄨 𑄟𑄚𑄬𑄭 𑄎𑄨𑄋𑄴𑄇𑄚𑄨 𑄥𑄖𑄳𑄦𑄴𑄧𑄇𑄴 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄌𑄬𑄢𑄬𑄖𑄳𑄦𑄴 𑄉𑄧𑄢𑄚𑄳𑄦 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄟𑄫𑄢 𑄥𑄪𑄙𑄳𑄅𑄧𑄟𑄴𑅁 𑄥𑄬𑄚𑄳𑄦𑄬
𑄥𑄧𑄟𑄧𑄠𑄧𑄮 𑄘𑄟𑄳𑄦𑄚𑄴 𑄞𑄬𑄖𑄴 𑄉𑄳𑄅𑄧𑄢𑄳𑄦𑄨 𑄚𑄚 𑄝𑄝𑄳𑄅𑄧𑄖𑄳𑄠𑄬𑄴 𑄉𑄩𑄠𑄬𑄚𑄧𑄢𑄴 𑄞𑄪𑄘𑄨 𑄝𑄪𑄉𑄨𑄣𑄳𑄆 𑄎𑄨𑄋𑄴𑄇𑄚𑄨𑄠𑄬𑄚𑄧𑄢𑄳𑄦𑄬 𑄛𑄳𑄅𑄧𑄖𑄴𑄛𑄳𑄅𑄧𑄖𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄖𑄪𑄣𑄧𑄱𑄚𑄳𑄦 𑄃𑄬𑄇𑄴 𑄃𑄬𑄇𑄳𑄦𑄴𑄧𑄱 𑄍𑄖𑄴𑄧𑄴𑄢𑄴 𑄣𑄇𑄴𑅁
𑄇𑄨𑄖𑄳𑄦𑄬𑄴𑄠𑄴, 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄖𑄴 𑄃𑄬𑄇𑄴 𑄃𑄬𑄇𑄳𑄦𑄴𑄧𑄱 𑄈𑄬𑄚𑄴 𑄃𑄬𑄇𑄴 𑄃𑄬𑄇𑄳𑄦𑄴𑄧𑄱 𑄥𑄧𑄚𑄘𑄧𑄣, 𑄦𑄨𑄢𑄳𑄠𑄬,𑄟𑄚𑄬𑄇𑄴-𑄟𑄪𑄇𑄴𑄖𑄧𑄱 𑄥𑄚𑄴𑅁</p>
                               
<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄎𑄨𑄋𑄴𑄇𑄚𑄨𑄢𑄴 𑄃𑄏𑄧𑄣𑄴 𑄥𑄪𑄘𑄨𑄚𑄴 𑄇𑄣𑄳𑄦𑄴𑄧𑄱 𑄇𑄪𑄞𑄧𑄱? 𑄈. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄃𑄏𑄧𑄣𑄴 𑄃𑄳𑄅𑄧𑄢𑄨 𑄇𑄪𑄝𑄧𑄲𑄚𑄴? 𑄉. 𑄇𑄧𑄚𑄴
𑄃𑄧𑄇𑄴𑄖𑄳𑄦𑄧𑄖𑄴 𑄎𑄨𑄋𑄴𑄇𑄚𑄨 𑄘𑄧𑄛𑄴 𑄘𑄧𑄝 𑄛𑄧𑄙𑄧𑄖𑄴 𑄚𑄨 𑄛𑄢𑄬? 𑄊. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄛𑄳𑄆𑄚𑄋𑄨 𑄚𑄨𑄘𑄨 𑄇𑄨 𑄇𑄨? 𑄋. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄥𑄪𑄈𑄌𑄳𑄦𑄳𑄠𑄬𑄴𑄇𑄴 𑄇𑄨 𑄇𑄨? 𑄌. 𑄞𑄳𑄅𑄧𑄞𑄨𑄌𑄳𑄦𑄳𑄠𑄴𑄧𑄖𑄴
𑄎𑄘𑄧𑄢𑄴 𑄢𑄇𑄳𑄅𑄴𑄧𑄿𑄨 𑄇𑄧𑄚𑄳𑄦𑄴? 𑄍. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 𑄘𑄳𑄅𑄧𑄣𑄴 𑄃𑄣𑄳𑄠𑄬𑄴𑄇𑄴 𑄇𑄨 𑄇𑄨? 𑄎. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄠𑄬𑄚𑄧𑄢𑄳𑄦𑄬 𑄎𑄨𑄋𑄴𑄇𑄚𑄨𑄢𑄴 𑄃𑄪𑄘𑄳𑄅𑄧𑄚𑄴𑄙𑄨 𑄇𑄣𑄴 𑄇𑄨𑄖𑄳𑄦𑄳𑄠𑄬𑄴𑄠𑄴 𑄇𑄳𑄃𑄧𑄠𑄴?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨 𑄦𑄧𑄣𑄧𑄘𑄬 𑄟𑄚𑄬𑄭 𑄎𑄧𑄧𑄚𑄧𑄟𑄴 ---- 𑄛𑄧𑄖𑄳𑄦𑄴𑄧𑄟𑄴 𑄛𑄿𑅁 𑄈. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨 𑄠𑄬𑄚𑄳𑄦𑄳𑄆𑄧 𑄟𑄚𑄬𑄠𑄴
𑄎𑄨𑄋𑄴𑄇𑄚𑄨𑄢𑄴 𑄘𑄧𑄛𑄴𑄘𑄧𑄝 𑄛𑄧𑄙𑄧𑄖𑄴 𑄕𑄨𑄊𑄨𑄣𑄨𑄝𑄳𑄠𑄬𑄢𑄴 ----𑅁 𑄉. 𑄍𑄖𑄴𑄧𑄴𑄊𑄪𑄚𑄳𑄦𑄧𑄱𑄢𑄴 𑄟𑄧𑄚𑄴 𑄟𑄳𑄅𑄧𑄎𑄬𑄠𑄬 𑄛𑄧𑄢𑄳𑄦 𑄥𑄪𑄚𑄧𑄱𑄚𑄳𑄦𑄳𑄆𑄧 𑄃𑄬𑄇𑄳𑄦𑄴𑄚𑄴 ---𑅁 𑄊. 𑄍𑄖𑄴𑄧𑄴𑄊𑄪𑄚𑄧𑄱𑄠𑄴 𑄦𑄧𑄝𑄇𑄴 𑄃𑄬𑄇𑄴𑄘𑄨𑄚𑄴
𑄎𑄘𑄧𑄢𑄴, 𑄥𑄧𑄟𑄳𑄦𑄎𑄧𑄢𑄴, 𑄘𑄬𑄏𑄧𑄢𑄴 ---𑅁 𑄋. 𑄟𑄚𑄬𑄭 𑄎𑄨𑄋𑄴𑄇𑄚𑄨 𑄥𑄖𑄳𑄦𑄴𑄧𑄇𑄴 𑄉𑄳𑄅𑄧𑄢𑄨𑄞𑄳𑄠𑄬𑄢𑄴 𑄌𑄬𑄢𑄬𑄖𑄳𑄦𑄴 𑄉𑄧𑄢𑄚𑄳𑄦 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄢𑄴 ------𑅁 𑄌. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄖𑄴
𑄃𑄬𑄇𑄴 𑄃𑄬𑄇𑄳𑄦𑄴𑄧𑄱 𑄈𑄬𑄚𑄴 𑄃𑄬𑄇𑄴 𑄃𑄬𑄇𑄳𑄦𑄴𑄧𑄱 𑄥𑄧𑄚𑄘𑄧𑄣, 𑄦𑄨𑄢𑄳𑄠𑄬,---- 𑄥𑄚𑄴𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨 𑄦𑄧𑄣𑄧𑄘𑄬 𑄟𑄚𑄬𑄭 𑄎𑄧𑄧𑄚𑄧𑄟𑄴 𑄃𑄢𑄴𑄉𑄚𑄨𑄢𑄴 𑄛𑄧𑄖𑄳𑄦𑄴𑄧𑄟𑄴 𑄛𑄿𑅁 𑄈. 𑄉𑄝𑄪𑄌𑄳𑄠𑄬𑄴 𑄊𑄪𑄚𑄳𑄦𑄧𑄱𑄢𑄴 𑄟𑄧𑄚𑄴 𑄟𑄳𑄅𑄧𑄎𑄬𑄠𑄬 𑄛𑄧𑄢𑄳𑄦 𑄥𑄪𑄚𑄧𑄱𑄚𑄳𑄦𑄳𑄆𑄧
𑄃𑄬𑄇𑄳𑄦𑄴𑄚𑄴 𑄖𑄧𑄛𑄴𑅁 𑄉. 𑄍𑄖𑄴𑄧𑄴𑄊𑄪𑄚𑄧𑄱𑄠𑄴 𑄦𑄧𑄝𑄇𑄴 𑄃𑄬𑄇𑄴𑄘𑄨𑄚𑄴 𑄎𑄘𑄧𑄢𑄴, 𑄥𑄧𑄟𑄳𑄦𑄎𑄧𑄢𑄴, 𑄘𑄬𑄏𑄧𑄢𑄴 𑄞𑄳𑄅𑄧𑄞𑄨𑄌𑄳𑄠𑄴𑄧𑄖𑄴𑅁 𑄊. 𑄍𑄖𑄴𑄧𑄴 𑄎𑄨𑄋𑄴𑄇𑄚𑄨𑄖𑄴 𑄃𑄏𑄧𑄣𑄴 𑄃𑄳𑄅𑄧𑄢𑄨 𑄣𑄬𑄊 𑄟𑄘𑄚𑅁 𑄋.
𑄍𑄖𑄴𑄧𑄴𑄊𑄪𑄚𑄳𑄦𑄧𑄱𑄢𑄴 𑄟𑄧𑄚𑄴 𑄟𑄳𑄅𑄧𑄎𑄬𑄠𑄬 𑄛𑄧𑄢𑄳𑄦 𑄥𑄪𑄚𑄧𑄱𑄚𑄳𑄦𑄳𑄆𑄧 𑄃𑄬𑄇𑄳𑄦𑄴𑄚𑄴 𑄖𑄧𑄛𑄴𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄃𑄢𑄴𑄉𑄚𑄨, 𑄥𑄪𑄘𑄨𑄚𑄴𑄇𑄣𑄴, 𑄝𑄳𑄠𑄬𑄙𑄨, 𑄛𑄧𑄢𑄬𑄇𑄣𑄬, 𑄛𑄳𑄆𑄘𑄳𑄠𑄬𑄚𑄬, 𑄣𑄪𑄘𑄪𑄛𑄪𑄘𑄪, 𑄚𑄨𑄘𑄨𑄛𑄪𑄘𑄨, 𑄃𑄣𑄳𑄠𑄬𑄴𑄇𑄴𑅁</p>

<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄣𑄪𑄘𑄪𑄛𑄪𑄘𑄪 = 𑄟𑄨𑄣𑄴𑄇𑄪𑄣𑄴𑅁 𑄥𑄬𑄝𑄧𑄚 = 𑄛𑄪𑄎𑄧𑄱𑄚𑄴𑅁 𑄃𑄢𑄴𑄉𑄚𑄨 = 𑄃𑄢𑄟𑄴𑄞𑄧𑅁 𑄃𑄣𑄳𑄠𑄬𑄴𑄉𑄨 = 𑄚𑄨𑄘𑄨𑄝𑄳𑄃𑄚𑄴𑅁 𑄈𑄌𑄳𑄦𑄳𑄠𑄬𑄴𑄇𑄴 = 𑄃𑄇𑄴𑄧𑄣𑄴𑅁
𑄢𑄇𑄳𑄅𑄴𑄧𑄦𑄳𑄣𑄨 = 𑄘𑄬𑄊𑄥𑄪𑄚𑄧𑄱 𑄉𑄳𑄅𑄧𑄢𑄨𑄠𑄬𑅁 𑄥𑄪𑄈𑄌𑄳𑄦𑄳𑄠𑄬𑄴𑄇𑄴 = 𑄉𑄧𑄟𑄴 𑄃𑄇𑄴𑄧𑄣𑄴𑅁 𑄘𑄨𑄊𑄳𑄅𑄧𑄣𑄴 = 𑄣𑄟𑄴𑄝𑅁 𑄟𑄚𑄬𑄇𑄴-𑄟𑄪𑄇𑄴𑄖𑄧𑄱 = 𑄣𑄪𑄉𑄬𑄠𑄬 𑄙𑄧𑄚𑄴𑅁</p>

<h2>𑄢𑄎 𑄥𑄚𑄴𑄖𑄳𑄅𑄧𑄚𑄪</h2>

<h3>𑄓𑄁𑄉𑄫 𑄛𑄧𑄴𑄚𑄨𑄖𑄴 𑄝𑄨𑄇𑄌𑄴 𑄌𑄇𑄴𑄟𑄳𑄦</h3>

<p>𑄛𑄪𑄢𑄧𑄱𑄚𑄨 𑄎𑄪𑄉𑄧𑄱𑄖𑄴 ''𑄃𑄨𑄢𑄝𑄳𑄅𑄧𑄖𑄩'' 𑄚𑄋𑄴 𑄞𑄨𑄣𑄨 𑄃𑄬𑄇𑄴 𑄢𑄬𑄌𑄴𑄎𑄳𑄠𑄧 𑄃𑄬𑄦𑄳𑄣𑄧𑅁 𑄥𑄬 𑄢𑄬𑄌𑄴𑄎𑄳𑄠𑄧𑄢𑄴 𑄢𑄎 𑄃𑄬𑄦𑄳𑄣𑄧 𑄥𑄚𑄴𑄖𑄳𑄅𑄧𑄚𑄪𑅁 𑄥𑄚𑄴𑄖𑄳𑄅𑄧𑄚𑄪 𑄃𑄧𑄟𑄧𑄇𑄧𑄘𑄧 𑄉𑄧𑄟𑄴 𑄢𑄎 𑄃𑄬𑄦𑄳𑄣𑄧𑅁
𑄖𑄢𑄴 𑄢𑄎 𑄃𑄟𑄧𑄣𑄧𑄖𑄴 𑄛𑄧𑄴𑄎𑄉𑄪𑄚𑄧𑄱𑄢𑄳𑄦𑄬 𑄚𑄨𑄎𑄧𑄱𑄢𑄴 𑄛𑄧𑄱 𑄙𑄳𑄅𑄧𑄇𑄳𑄦𑄳𑄠𑄬𑄴 𑄉𑄳𑄅𑄧𑄢𑄳𑄦𑄨 𑄛𑄣𑄬𑄘𑄧𑅁 𑄥𑄬𑄚𑄬 𑄛𑄧𑄴𑄎𑄉𑄪𑄚𑄳𑄠𑄬𑄠𑄳𑄦𑄧 𑄖𑄢𑄳𑄦𑄬 𑄎𑄧𑄘𑄬𑄛𑄧𑄘𑄬 𑄛𑄳𑄅𑄧𑄌𑄴 𑄛𑄬𑄙𑄇𑄴𑅁 𑄃𑄳𑄃𑄢𑄴 𑄢𑄬𑄌𑄴𑄎𑄳𑄠𑄧𑄙𑄧𑄱 𑄇𑄧𑄚𑄳𑄦𑄧
𑄃𑄧𑄞𑄛𑄴 𑄃𑄧𑄚𑄧𑄖𑄧𑄚𑄴 𑄚𑄳𑄦𑄧 𑄃𑄬𑄦𑄳𑄣𑄧𑅁 𑄙𑄧𑄚𑄬-𑄥𑄳𑄅𑄧𑄟𑄴𑄝𑄪𑄘𑄳𑄠𑄬 𑄞𑄧𑄢𑄴𑄛𑄪𑄢𑄴 𑄉𑄧𑄘 𑄢𑄬𑄌𑄴𑄎𑄳𑄠𑄧, 𑄃𑄳𑄃 𑄛𑄧𑄴𑄎𑄢𑄴 𑄊𑄧𑄢𑄬 𑄊𑄧𑄢𑄬 𑄃𑄪𑄚𑄧𑄱 𑄚𑄠𑄬 𑄙𑄚𑄧𑄉𑄳𑄅𑄧𑄣 𑄃𑄳𑄃 𑄃𑄪𑄢𑄧𑄱 𑄞𑄧𑄢𑄧𑄚𑄴 𑄟𑄳𑄅𑄧𑄌𑄴-𑄉𑄳𑄅𑄧𑄢𑄪𑅁
𑄢𑄎𑄢𑄴 𑄃𑄧𑄝𑄌𑄴𑄙𑄳𑄠𑄧𑄖𑄴 𑄎𑄬𑄝𑄢𑄴 𑄇𑄧𑄚𑄳𑄦𑄧 𑄛𑄧𑄴𑄎𑄠𑄴 𑄥𑄦𑄳𑄅𑄧𑄌𑄴 𑄚𑄳𑄦𑄧 𑄖𑄪𑄦𑄳𑄣𑄧𑄱𑄚𑄴𑅁</p>

<p>𑄢𑄎 𑄥𑄚𑄴𑄖𑄳𑄅𑄧𑄚𑄪𑄢𑄴 𑄘𑄨𑄞𑄳𑄠𑄬 𑄉𑄪𑄢𑄧𑄱 𑄞𑄬𑄭 𑄃𑄳𑄃 𑄝𑄬𑄊𑄧 𑄌𑄨𑄉𑄳𑄅𑄧𑄚𑄴 𑄃𑄬𑄇𑄳𑄦𑄴𑄧𑄱 𑄞𑄳𑄅𑄧𑄚𑄴 𑄃𑄬𑄦𑄳𑄣𑄧𑅁 𑄌𑄨𑄉𑄳𑄅𑄧𑄚𑄴 𑄞𑄬𑄠𑄪𑄚𑄧𑄱𑄢𑄴 𑄇𑄧𑄙𑄧𑄇𑄴 𑄇𑄳𑄅𑄧𑄌𑄴 𑄛𑄳𑄃𑄛𑄨 𑄘𑄨𑄎𑄧𑄚𑄧𑄢𑄴, 𑄥𑄨𑄖𑄳𑄦𑄴𑄪𑄚𑄴 𑄝𑄬𑄌𑄴 𑄛𑄳𑄅𑄧𑄌𑄴
𑄛𑄳𑄃𑄚𑄴 𑄖𑄢𑄳𑄦𑄢𑄴 𑄚𑄳𑄅𑄧𑄚𑄬𑄠𑄬 𑄌𑄨𑄉𑄳𑄅𑄧𑄚𑄴 𑄞𑄳𑄅𑄧𑄚𑄳𑄦𑄴𑄧𑄱𑄢𑄬𑅁 𑄥𑄬 𑄞𑄳𑄅𑄧𑄚𑄳𑄦𑄴𑄧𑄱𑄢𑄴 𑄚𑄋𑄳𑄦𑄚𑄴 𑄃𑄬𑄦𑄳𑄣𑄧 "𑄌𑄚𑄴𑄝𑄩 "𑅁 𑄖𑄨𑄚𑄴 𑄞𑄬𑄠𑄧𑄢𑄴 𑄃𑄬𑄇𑄳𑄦𑄴𑄧𑄱 𑄉𑄳𑄅𑄧𑄢𑄳𑄦𑄨 𑄞𑄳𑄅𑄧𑄚𑄴 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨
𑄚𑄳𑄅𑄧𑄚𑄬𑄠𑄳𑄦𑄬 𑄉𑄳𑄅𑄧𑄢𑄳𑄦𑄨 𑄛𑄣𑄳𑄆𑄬 𑄖𑄪𑄣𑄳𑄦𑄳𑄠𑄴𑄧𑄚𑄴𑅁 𑄢𑄎𑄭 𑄌𑄚𑄴𑄝𑄩𑄢𑄴 𑄞𑄣𑄬𑄙𑄨𑄖𑄳𑄦𑄳𑄠𑄬𑄴𑄠𑄴 𑄌𑄨𑄉𑄳𑄅𑄧𑄚𑄧 𑄃𑄧𑄇𑄴𑄗𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄌𑄚𑄴𑄝𑄩𑄢𑄴 𑄉𑄧𑄘 𑄇𑄟𑄴 𑄇𑄧𑄢𑄧𑄌𑄴 𑄉𑄳𑄅𑄧𑄢𑄳𑄦𑄨 𑄘𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄃𑄬𑄇𑄳𑄦𑄴𑄧𑄱
𑄉𑄞𑄪𑄢𑄴 𑄢𑄊𑄳𑄆𑄬 𑄘𑄳𑄠𑄬𑅁 𑄥𑄬 𑄉𑄞𑄪𑄢𑄴𑄞𑄧𑄱𑄢𑄴 𑄚𑄋𑄴 𑄃𑄬𑄦𑄳𑄣𑄧 "𑄥𑄉𑄧𑄢𑄴 "𑅁 𑄥𑄉𑄧𑄢𑄧𑄢𑄴 𑄇𑄟𑄴 𑄦𑄧𑄣𑄧𑄘𑄬 𑄌𑄚𑄴𑄝𑄩𑄢𑄬 𑄝𑄨𑄌𑄳𑄦𑄴𑄧𑄱𑄚𑄴 𑄝𑄨𑄎𑄳𑄆𑄬 𑄘𑄬𑄚, 𑄖𑄬 𑄗𑄭𑄘𑄳𑄠𑄬 𑄎𑄉𑄊𑄚𑄴 𑄛𑄪𑄏𑄨𑄘𑄬𑄚, 𑄇𑄎𑄬𑄭
𑄘𑄬𑄚𑅁 𑄎𑄨𑄚𑄴𑄙𑄨 𑄛𑄳𑄃𑄭 𑄌𑄚𑄴𑄝𑄩𑄢𑄬 𑄣𑄳𑄆 𑄝𑄬𑄢𑄚, 𑄃𑄳𑄃 𑄃𑄧𑄥𑄪𑄇𑄴 𑄦𑄧𑄣𑄬 𑄞𑄣 𑄟𑄧𑄚𑄴𑄘𑄧 𑄢𑄨𑄚𑄨 𑄌𑄚𑄳𑄦𑅁 𑄥𑄉𑄧𑄢𑄧𑄢𑄴 𑄌𑄨𑄉𑄳𑄅𑄧𑄚𑄧 𑄃𑄧𑄇𑄴 𑄗𑄧𑄖𑄴 𑄝𑄛𑄴 𑄟𑄳𑄅𑄧𑄢𑄨 𑄎𑄬𑄠𑄬, 𑄥𑄬𑄚𑄬 𑄖𑄬 𑄦𑄧𑄣𑄧
𑄃𑄬𑄇𑄴 𑄢𑄚𑄨 𑄟𑄨𑄣𑄳𑄠𑄬𑄢𑄴 𑄛𑄧𑄱𑅁 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄨 𑄖𑄢𑄴 𑄟𑄭 𑄖𑄢𑄳𑄦𑄬 𑄥𑄨𑄊𑄬𑄠𑄬, 𑄃𑄪𑄎𑄪 𑄇𑄧𑄙𑄣𑄳𑄆 𑄌𑄧𑄣𑄚, 𑄟𑄨𑄏𑄬 𑄇𑄧𑄙 𑄚𑄧 𑄇𑄧𑄕𑅁</p>

<p>𑄘𑄨𑄚𑄴 𑄎𑄘𑄬 𑄝𑄧𑄏𑄧𑄢𑄴 𑄎𑄘𑄬 "𑄌𑄚𑄴𑄝𑄩 " 𑄷𑄻/𑄷𑄼 𑄝𑄧𑄏𑄧𑄢𑄴 𑄝𑄧𑄏𑄧𑄖𑄴 𑄛𑄧𑄣𑄧𑄊𑄨𑅁</p>

<p>𑄜𑄪𑄘𑄨 𑄃𑄪𑄘𑄨𑄦𑄳𑄣𑄧𑄱 𑄖𑄢𑄴 𑄢𑄳𑄅𑄧𑄋𑄴𑄌𑄳𑄅𑄧𑄋𑄳𑄠𑄬𑄴 𑄉𑄞𑄪𑄢𑄧𑄱𑄢𑄴 𑄞𑄧𑄢𑄧𑄚𑄴- 𑄝𑄨𑄢𑄳𑄅𑄧𑄚𑄴 𑄃𑄳𑄃 𑄘𑄳𑄅𑄧𑄣𑄴 𑄥𑄚𑄴𑄥𑄨𑄇𑄳𑄦𑄳𑄠𑄬𑄴𑅁 𑄢𑄪𑄝𑄳𑄠𑄬 𑄢𑄧𑄋𑄬 𑄥𑄧𑄛𑄴𑄪𑄢𑄧𑄱 𑄖 𑄙𑄳𑄅𑄧𑄇𑄳𑄦𑄳𑄠𑄬𑄴 𑄃𑄳𑄃𑄢𑄴 𑄝𑄟𑄬 𑄈𑄣𑄬𑄠𑄧 𑄚𑄧
𑄃𑄬𑄿𑄇𑄴𑅁 𑄢𑄎𑄭 𑄢𑄬𑄌𑄴𑄎𑄳𑄠𑄧𑄖𑄴 𑄎𑄢𑄨 𑄉𑄳𑄅𑄧𑄢𑄳𑄦𑄨 𑄘𑄳𑄠𑄬 "𑄌𑄚𑄴𑄝𑄩𑄢𑄬" 𑄎𑄬𑄕𑄬 𑄇𑄧𑄚𑄳𑄦𑄧 𑄎𑄧𑄚𑄬 𑄌𑄳𑄅𑄧𑄇𑄴 𑄚𑄧 𑄛𑄘𑄚𑄴𑅁 𑄢𑄎 𑄥𑄚𑄴𑄖𑄳𑄅𑄧𑄚𑄪𑄢𑄴 𑄃𑄧𑄇𑄣𑄬 𑄝𑄛𑄴 𑄟𑄳𑄅𑄧𑄢𑄨 𑄎𑄬𑄠𑄳𑄦𑄬,
𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄉𑄪𑄢𑄧𑄱 𑄞𑄳𑄅𑄧𑄚𑄴𑄧𑄱𑄢𑄴 𑄞𑄣𑄬𑄙𑄨𑄢𑄴 𑄘𑄠𑄨𑄖𑄴𑄧𑄱 𑄖 𑄃𑄪𑄉𑄪𑄢𑄳𑄠𑄬, 𑄥𑄬𑄚𑄧𑄖𑄳𑄦𑄳𑄠𑄬𑄴𑄠𑄴 𑄉𑄧𑄟𑄴 𑄢𑄎𑄢𑄴 𑄛𑄧𑄱 𑄎𑄟𑄬𑄭 𑄖𑄳𑄅𑄧𑄉𑄳𑄠𑄬𑄝𑄧 𑄞𑄨𑄣𑄨 𑄟𑄧𑄚𑄬 𑄟𑄧𑄚𑄬 𑄗𑄨𑄇𑄴 𑄉𑄳𑄅𑄧𑄢𑄳𑄦𑄨 𑄗𑄳𑄅𑄧𑄠𑄬𑅁</p>

<p>𑄇𑄧𑄙𑄧 𑄉𑄬𑄬𑄿 𑄌𑄚𑄴𑄝𑄩 𑄎𑄬 𑄉𑄞𑄪𑄢𑄴 𑄖𑄢𑄳𑄦 𑄉𑄞𑄪𑄢𑄴𑄞𑄧𑄱𑄠𑄧 𑄉𑄞𑄪𑄢𑄴, 𑄎𑄨𑄚𑄴𑄘𑄨 𑄎𑄚𑄴 𑄃𑄬𑄇𑄴 𑄣𑄧𑄊𑄬 𑄎𑄚𑄴𑅁 𑄚𑄨𑄖𑄳𑄅𑄴𑄧 𑄎𑄚𑄴 𑄝𑄬𑄢, 𑄘𑄪𑄢𑄧𑄱𑄖𑄴 𑄘𑄪𑄢𑄧𑄱𑄖𑄴 𑄚𑄚𑄚𑄴 𑄎𑄉𑄖𑄴𑅁 𑄝𑄬𑄢
𑄉𑄬𑄦𑄳𑄣𑄬 𑄌𑄚𑄴𑄝𑄩𑄢𑄴 𑄎𑄪𑄚𑄨 𑄇𑄧𑄚𑄳𑄦𑄧 𑄝𑄨𑄝𑄳𑄅𑄧𑄖𑄴 𑄃𑄝𑄧𑄖𑄴 𑄦𑄧𑄣𑄬 𑄝𑄳𑄃 𑄇𑄧𑄚𑄳𑄦𑄧 𑄎𑄧𑄚𑄬 𑄇𑄧𑄚𑄳𑄦𑄧 𑄇𑄨𑄌𑄳𑄦𑄴𑄪 𑄇𑄧𑄦𑄳𑄣𑄬 𑄥𑄉𑄧𑄢𑄬 𑄝𑄪𑄇𑄴 𑄛𑄘𑄨 𑄇𑄢𑄳𑄦𑄨 𑄣𑄳𑄆𑄧𑅁</p>

<p>𑄃𑄳𑄃 𑄎𑄪𑄚𑄨 𑄊𑄧𑄢𑄧𑄖𑄴 𑄗𑄬𑄭𑄚𑄳𑄠𑄬𑄠𑄧 𑄇𑄧𑄚𑄳𑄦𑄧 𑄃𑄧𑄥𑄪𑄇𑄴-𑄝𑄨𑄥𑄪𑄇𑄴 𑄦𑄧𑄣𑄬 𑄥𑄉𑄧𑄢𑄬 𑄘𑄳𑄅𑄧𑄣𑄳𑄆𑄬 𑄌𑄬𑄢𑄬𑄖𑄴𑄗 𑄉𑄧𑄢𑄳𑄦𑄬𑅁 𑄥𑄨𑄋𑄨𑄢𑄨 𑄥𑄨𑄋𑄨𑄢𑄨 𑄌𑄚𑄴𑄝𑄩 𑄃𑄳𑄃 𑄥𑄉𑄧𑄢𑄳𑄦𑄧𑄢𑄴 𑄦𑄬𑄚𑄬 𑄛𑄳𑄅𑄧𑄌𑄴𑄛𑄳𑄃𑄛𑄨
𑄃𑄢𑄳𑄦𑄧 𑄝𑄬𑄌𑄴 𑄇𑄳𑄅𑄧𑄌𑄴𑄛𑄳𑄃𑄛𑄨 𑄝𑄢𑄳𑄦𑄨 𑄎𑄬𑄠𑄳𑄦𑄬𑅁 𑄃𑄬𑄇𑄴𑄙𑄨𑄚𑄴 𑄘𑄨𑄎𑄧𑄚𑄬 𑄞𑄣𑄪𑄖𑄴𑄙𑄪𑄢𑄴 𑄘𑄪𑄢𑄧𑄱𑄖𑄴 𑄝𑄬𑄢 𑄎𑄬𑄠𑄳𑄦𑄧𑄚𑄴𑅁 𑄌𑄚𑄴𑄝𑄩𑄢𑄳𑄦𑄬 𑄥𑄉𑄧𑄢𑄬 𑄘𑄬𑄊𑄬𑄭 𑄛𑄬𑄠𑄬 𑄊𑄳𑄆 𑄚𑄚𑄚𑄴 𑄜𑄪𑄣𑄧𑄱 𑄝𑄉𑄚𑄴,
𑄍𑄧𑄢-𑄍𑄪𑄢𑄨𑄢𑄴 𑄖𑄟𑄴𑄏𑄋𑄴 𑄃𑄳𑄃 𑄥𑄧𑄠𑄴 𑄥𑄊𑄳𑄅𑄧𑄌𑄳𑄠𑄬𑄴 𑄃𑄉𑄬 𑄚𑄧 𑄘𑄬𑄇𑄳𑄠𑄬𑄴 𑄎𑄉𑅁 𑄖𑄢𑄳𑄦 𑄘𑄨 𑄎𑄧𑄚𑄧𑄢𑄴 𑄥𑄬𑄖𑄴𑄧𑄟𑄳𑄦𑄚𑄴 𑄇𑄳𑄅𑄧𑄌𑄴𑄛𑄳𑄃𑄛𑄨 𑄦𑄳𑄅𑄧𑄠𑄬𑄙𑄬 𑄢𑄎 𑄃𑄳𑄃 𑄞𑄬𑄭 𑄣𑄧𑄇𑄴𑄪𑄚𑄧𑄱𑄢𑄴 𑄝𑄬𑄈𑄧𑄝𑄧𑄢𑄴𑅁
𑄥𑄨𑄚𑄳𑄦𑄳𑄠𑄬𑄴 𑄙𑄨𑄚𑄧𑄱𑄖𑄴 𑄊𑄧𑄢𑄧𑄖𑄴 𑄜𑄨𑄖𑄳𑄦𑄳𑄠𑄬𑄴 𑄃𑄧𑄟𑄧𑄇𑄧𑄘𑄧 𑄘𑄬𑄢𑄨 𑄦𑄳𑄅𑄧𑄚𑄳𑄠𑄬𑄠𑄴 𑄥𑄉𑄧𑄢𑄧𑄖𑄳𑄦𑄪𑄴𑄚𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄢𑄨𑄚𑄳𑄦𑄳𑄠𑄬𑄠𑄴, 𑄥𑄉𑄧𑄢𑄬 𑄟𑄨𑄏𑄳𑄠𑄬 𑄚𑄳𑄦𑄧𑄇𑄳𑄅𑄳𑄃𑄧𑄠𑄴 𑄝𑄳𑄃𑄬𑄇𑄴 𑄦𑄧𑄇𑄴 𑄇𑄧𑄙 𑄞𑄋𑄨
𑄇𑄳𑄅𑄧𑄠𑄴𑄚𑄳𑄦𑄳𑄠𑄬𑄠𑄴 𑄢𑄎𑄢𑄴 𑄌𑄨𑄉𑄳𑄅𑄧𑄚 𑄞𑄬𑄭 𑄣𑄧𑄇𑄴𑄪𑄚𑄧𑄱𑄖𑄳𑄦𑄴𑄪𑄚𑄴 𑄃𑄙𑄟𑄧𑄢 𑄦𑄳𑄆𑄧 𑄥𑄧𑄁 𑄗𑄏𑄬 𑄟𑄬𑄢𑄴 𑄈𑄬𑄣𑄧𑅁</p>

<p>𑄥𑄉𑄧𑄢𑄬 𑄟𑄬𑄢𑄴 𑄈𑄬𑄚𑄳𑄦𑄬𑄠𑄴 𑄌𑄚𑄴𑄝𑄩𑄢𑄴 𑄝𑄨𑄢𑄳𑄠𑄬𑄖𑄴 𑄟𑄧𑄚𑄧𑄘𑄪𑄇𑄴 𑄦𑄧𑄣𑄧𑅁 𑄌𑄚𑄴𑄝𑄩 𑄖𑄖𑄳𑄦𑄴𑄪𑄚𑄴 𑄛𑄪𑄏𑄧𑄱𑄢𑄴 𑄉𑄳𑄅𑄧𑄣𑄴𑄿𑄳𑄠𑄧 𑄇𑄨𑄖𑄳𑄦𑄳𑄠𑄬𑄴𑄠𑄴 𑄃𑄪𑄎𑄪 𑄇𑄧𑄙 𑄇𑄳𑄅𑄧𑄠𑄳𑄦𑄬𑅁 𑄥𑄉𑄧𑄢𑄳𑄦𑄬 𑄇𑄧𑄦𑄳𑄣𑄧,
𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄪𑄢𑄨 𑄖 𑄟𑄭 𑄖𑄢𑄳𑄦𑄬 𑄥𑄨𑄊𑄬𑄠𑄬 𑄇𑄧𑄙𑄉𑄚𑄴 ------- " 𑄟𑄨𑄏𑄳𑄠𑄬 𑄇𑄧𑄙𑄖𑄴 𑄗𑄧𑄊𑄚, 𑄃𑄪𑄎𑄪 𑄇𑄧𑄙𑄖𑄴 𑄎𑄨𑄘𑄳𑄠𑄬𑄚"𑅁 𑄞𑄬𑄠𑄪𑄚𑄧𑄱𑄢𑄴 𑄃𑄧𑄎𑄚𑄴𑄘𑄖𑄴 𑄌𑄚𑄴𑄝𑄩 𑄃𑄬𑄇𑄴 𑄝𑄢𑄴
𑄖𑄙𑄧𑄉𑄬 𑄖𑄬 𑄥𑄉𑄧𑄢𑄴𑄣𑄳𑄆 𑄌𑄪𑄉𑄪𑄣𑄧𑄱𑄋𑄴 𑄉𑄳𑄅𑄧𑄌𑄳𑄦𑄳𑄠𑄬𑄴𑅁 𑄈𑄧𑄝𑄧𑄢𑄴 𑄛𑄳𑄄𑄬 𑄢𑄎 𑄥𑄚𑄴𑄖𑄳𑄅𑄧𑄚𑄪 𑄖𑄢𑄳𑄦 𑄊𑄧𑄢𑄧 𑄉𑄞𑄪𑄢𑄧𑄱𑄖𑄳𑄠𑄬𑄴𑄠𑄴 𑄝𑄳𑄅𑄧 𑄘𑄬𑄚 𑄈𑄧𑄘𑄚𑄴𑄥𑄨𑄇𑄴 𑄚𑄧𑄟𑄚𑄬𑅁 𑄢𑄎𑄭 𑄖 𑄞𑄬𑄠𑄪𑄚𑄧𑄱𑄢𑄬 𑄃𑄢𑄳𑄦𑄧
𑄥𑄉𑄧𑄢𑄧𑄢𑄳𑄦𑄬 𑄟𑄢 𑄝𑄏𑄳𑄆𑄬 𑄘𑄧𑄦𑄳𑄣𑄧𑄱𑅁 𑄃𑄪𑄣𑄴𑄧𑄱 𑄛𑄪𑄣𑄴𑄧𑄱 𑄟𑄬𑄭𑄢𑄴 𑄈𑄬𑄭 𑄥𑄉𑄧𑄢𑄳𑄦𑄬 𑄊𑄧𑄢𑄧𑄖𑄳𑄦𑄪𑄴𑄚𑄴 𑄙𑄬𑄭 𑄎𑄬𑄠𑄳𑄦𑄬, 𑄥𑄬𑄚𑄬 𑄥𑄬𑄚𑄬 𑄃𑄘𑄟𑄧𑄖𑄳𑄦𑄴𑄪𑄚𑄴𑄧𑄱 𑄃𑄘𑄬𑄊 𑄦𑄳𑄅𑄧𑄠𑄬𑅁 𑄢𑄎𑄭 𑄥𑄉𑄧𑄢𑄧𑄢𑄳𑄦𑄬 𑄖𑄳𑄅𑄧𑄉𑄳𑄆𑄬
𑄥𑄪𑄇𑄴 𑄕𑄧𑄛𑄬𑄣𑄧𑅁 𑄥𑄪𑄇𑄴 𑄚𑄧𑄛𑄳𑄄𑄬 𑄥𑄉𑄧𑄢𑄧𑄢𑄴 𑄟𑄞𑄧𑄱𑄢𑄬 𑄃𑄬𑄇𑄳𑄦𑄴𑄧𑄱 𑄝𑄪𑄛𑄴 𑄟𑄚𑄦𑄌𑄳𑄅𑄴𑄧𑄠𑄴 𑄝𑄧𑄣𑄬 𑄝𑄧𑄣𑄬 𑄌𑄪𑄟𑄪𑄣𑄳𑄅𑄧𑄋𑄴 𑄉𑄳𑄅𑄧𑄢𑄨𑄘𑄨 𑄣𑄌𑄴 𑄜𑄬𑄣𑄬𑄭 𑄘𑄨𑄝𑄳𑄠𑄬𑄢𑄴 𑄝𑄪𑄖𑄴𑄙𑄨 𑄖𑄪𑄣𑄳𑄦𑄳𑄠𑄬𑄴𑅁</p>

<p>𑄟𑄞𑄧𑄱𑄢𑄴 𑄥𑄬 𑄃𑄧𑄝𑄧𑄌𑄴𑄗 𑄈𑄧𑄝𑄧𑄢𑄴 𑄛𑄳𑄄𑄬 𑄥𑄉𑄧𑄢𑄬 𑄃𑄳𑄃𑄢𑄴 𑄉𑄪𑄎𑄨 𑄗𑄬𑄭 𑄚𑄧𑄝𑄣𑄳𑄠𑄴𑄧𑅁 𑄥𑄉𑄧𑄢𑄬 𑄢𑄎 𑄃𑄢𑄳𑄦𑄧 𑄖 𑄞𑄬𑄠𑄪𑄚𑄧𑄱𑄢𑄳𑄦𑄬 𑄟𑄢𑄨𑄝𑄳𑄠𑄬𑄖𑄳𑄠𑄬𑄴𑄠𑄴 𑄘𑄧𑄢𑄳𑄦𑄧 𑄟𑄧𑄢𑄳𑄦𑄧 𑄎𑄭 𑄎𑄪𑄇𑄴𑄧𑄱𑄣𑄬
𑄦𑄖𑄳𑄦𑄳𑄠𑄬𑄴𑄢𑄴 𑄙𑄳𑄅𑄧𑄌𑄳𑄠𑄬𑄴𑅁 𑄌𑄚𑄴𑄝𑄩 𑄥𑄧𑄇𑄳𑄦𑄬𑄴 𑄊𑄧𑄢𑄧𑄖𑄴 𑄝𑄨𑄢𑄳𑄠𑄬𑄖𑄴 𑄃𑄧𑄥𑄪𑄊𑄧𑄱𑄖𑄴 𑄛𑄳𑄅𑄧𑄢𑄨 𑄃𑄊𑄬𑅁 𑄥𑄳𑄆𑄬 𑄃𑄧𑄥𑄪𑄊𑄧𑄱 𑄃𑄧𑄝𑄧𑄌𑄴𑄖𑄘𑄧𑄱 𑄈𑄧𑄝𑄧𑄢𑄴 𑄛𑄬𑄠𑄳𑄦𑄬 𑄥𑄉𑄧𑄢𑄬 𑄈𑄟𑄇𑄳𑄦𑄴𑄠𑄴 𑄖 𑄞𑄬𑄠𑄪𑄚𑄴 𑄟𑄢𑄳𑄆𑄬
𑄜𑄬𑄣𑄬𑄭 𑄘𑄨𑄝𑄧𑄱𑅁 𑄎𑄬𑄦𑄳𑄅𑄧𑄇𑄴 𑄌𑄚𑄴𑄝𑄩 𑄥𑄉𑄢𑄧𑄢𑄬 𑄟𑄚𑄳𑄦 𑄉𑄳𑄅𑄧𑄢𑄳𑄦𑄨 𑄖 𑄞𑄬𑄠𑄪𑄚𑄴 𑄝𑄎𑄬𑄣𑄧𑅁 𑄢𑄎 𑄃𑄢𑄳𑄦𑄧 𑄖 𑄞𑄬𑄠𑄪𑄚𑄳𑄠𑄬 𑄥𑄉𑄧𑄢𑄳𑄦𑄧 𑄟𑄞𑄧𑄱𑄖𑄳𑄦𑄴𑄪𑄚𑄴 𑄟𑄛𑄴 𑄟𑄊𑄨𑄬𑄿𑄳𑄠𑄇𑄴𑅁 𑄥𑄉𑄧𑄢𑄬 𑄊𑄧𑄢𑄧𑄖𑄴
𑄃𑄳𑄆𑄬 𑄌𑄚𑄴𑄝𑄩𑄢𑄴 𑄃𑄧𑄥𑄪𑄇𑄴 𑄌𑄬𑄢𑄬𑄖𑄴𑄗 𑄉𑄳𑄅𑄧𑄢𑄳𑄦𑄨 𑄉𑄧𑄟𑄴 𑄉𑄳𑄅𑄧𑄢𑄬𑄦𑄳𑄣𑄧𑅁 𑄌𑄚𑄴𑄝𑄩𑄢𑄴 𑄃𑄧𑄥𑄪𑄊𑄧𑄱 𑄃𑄧𑄝𑄧𑄌𑄴𑄗𑄖𑄴 𑄢𑄎𑄭 𑄇𑄳𑄅𑄧𑄝𑄪𑄣𑄴 𑄈𑄬𑄠𑄬 𑄉𑄧𑄟𑄴 𑄦𑄧𑄣𑄬 𑄥𑄉𑄧𑄢𑄧𑄖𑄳𑄦𑄳𑄠𑄬𑄴𑄠𑄴 𑄝𑄳𑄅𑄧 𑄘𑄨𑄝𑄧𑄱 𑄞𑄨𑄣𑄨𑅁</p>

<p>𑄥𑄬𑄎𑄬𑄚𑄴𑄘𑄨 𑄢𑄎𑄭 𑄇𑄳𑄅𑄧𑄝𑄪𑄣𑄴 𑄈𑄬𑄠𑄬 𑄙𑄧𑄊𑄬 𑄖𑄢𑄴 𑄛𑄳𑄅𑄧𑄌𑄴 𑄛𑄬𑄠𑄳𑄦𑄬 𑄞𑄳𑄅𑄧𑄚𑄴𑄧𑄱𑄢𑄬 𑄥𑄉𑄧𑄢𑄧𑄖𑄳𑄦𑄳𑄠𑄬𑄴𑄠𑄴 𑄎𑄧𑄘𑄧𑄚𑄴 𑄉𑄳𑄅𑄧𑄢𑄳𑄦𑄨 𑄘𑄨𑄦𑄳𑄣𑄧𑄱𑅁 𑄃𑄬 𑄉𑄧𑄣𑄴𑄛𑄧𑄞𑄧𑄱𑄖𑄴 𑄘𑄨𑄠𑄬𑄚𑄴 𑄇𑄧𑄙 𑄈𑄘𑄳𑄆𑄬 𑄛𑄢𑄬𑅁
𑄃𑄬𑄇𑄳𑄦𑄴𑄚𑄴 𑄦𑄧𑄣𑄧𑄘𑄬,---" 𑄎𑄧𑄘𑄧𑄚𑄴 𑄊𑄧𑄢𑄬, 𑄟𑄧𑄢𑄧𑄚𑄴 𑄊𑄧𑄢𑄬 𑄥𑄧𑄁"𑅁 𑄃𑄳𑄃 𑄃𑄬𑄇𑄳𑄦𑄴𑄚𑄴 𑄦𑄧𑄣𑄧𑄘𑄬,----"𑄦𑄬𑄢 𑄈𑄬𑄠𑄬 𑄝𑄊𑄧𑄘𑄧𑄢𑄬 𑄙𑄳𑄆𑄬𑄚𑄳𑄠𑄬𑄠𑄴 𑄌𑄨𑄖𑄴 𑄈𑄬𑄠𑄳𑄦𑄬 𑄝𑄇𑄴 𑄣𑄊𑄧𑄖𑄴 𑄛𑄚𑄳𑄦"
𑅁</p>

<h3>𑄃𑄇𑄳𑄠𑄬𑄴𑄋𑄴:</h3>

<p>𑄷. 𑄖𑄧𑄣𑄬𑄙𑄨 𑄘𑄳𑄠𑄬 𑄛𑄪𑄏𑄧𑄱𑄢𑄚𑄳𑄦𑄨𑄢𑄴 𑄎𑄧𑄱𑄛𑄴 𑄘𑄧𑄱: 𑄇. 𑄛𑄪𑄢𑄧𑄱𑄚𑄨 𑄎𑄪𑄉𑄧𑄱𑄖𑄴 `𑄃𑄨𑄢𑄝𑄳𑄅𑄧𑄖𑄩` 𑄢𑄬𑄌𑄴𑄎𑄳𑄠𑄧𑄖𑄴 𑄇𑄧𑄚𑄴 𑄢𑄎 𑄃𑄬𑄦𑄳𑄣𑄧? 𑄖𑄖𑄳𑄦𑄴𑄪𑄚𑄴 𑄇𑄳𑄅𑄧𑄠𑄴𑄞𑄧𑄱 𑄞𑄬𑄭 𑄃𑄳𑄃 𑄇𑄳𑄅𑄧𑄠𑄴𑄞𑄧𑄱 𑄞𑄳𑄅𑄧𑄚𑄴
𑄃𑄬𑄦𑄳𑄣𑄇𑄴? 𑄈. 𑄢𑄎 𑄥𑄚𑄴𑄖𑄳𑄅𑄧𑄚𑄪𑄢𑄴 𑄞𑄳𑄅𑄧𑄚𑄴𑄧𑄱𑄢𑄴 𑄚𑄋𑄳𑄦𑄚𑄴 𑄇𑄨 𑄃𑄬𑄦𑄳𑄣𑄧? 𑄉. 𑄢𑄎𑄭, 𑄌𑄚𑄴𑄝𑄩𑄢𑄴 𑄞𑄣𑄬𑄙𑄨𑄖𑄳𑄦𑄳𑄠𑄬𑄴𑄠𑄴 𑄌𑄨𑄉𑄳𑄅𑄧𑄚𑄧 𑄃𑄧𑄇𑄴𑄗𑄧𑄖𑄳𑄦𑄴𑄪𑄚𑄴 𑄙𑄳𑄅𑄧𑄢𑄳𑄦𑄨 𑄇𑄨 𑄎𑄪𑄇𑄳𑄅𑄴𑄧𑄣𑄴
𑄉𑄳𑄅𑄧𑄢𑄳𑄦𑄨𑄘𑄳𑄠𑄬? 𑄊. 𑄌𑄚𑄴𑄝𑄩𑄢𑄳𑄦𑄬 𑄥𑄉𑄧𑄢𑄬 𑄇𑄨 𑄘𑄬𑄊𑄳𑄆𑄬 𑄛𑄬𑄠𑄳𑄦𑄬𑄊𑄳𑄆? 𑄋. 𑄢𑄎 𑄃𑄳𑄃 𑄞𑄬𑄭 𑄣𑄧𑄇𑄴𑄪𑄚𑄳𑄦𑄧𑄱𑄢𑄴 𑄇𑄨 𑄝𑄬𑄈𑄧𑄝𑄧𑄢𑄴 𑄃𑄬𑄦𑄳𑄣𑄧? 𑄌. 𑄥𑄉𑄧𑄢𑄧𑄢𑄳𑄦𑄬 𑄖 𑄟𑄭 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴 𑄙𑄪𑄢𑄨
𑄇𑄧𑄚𑄴 𑄇𑄧𑄙𑄊𑄚𑄴 𑄥𑄨𑄊𑄬𑄠𑄬? 𑄍. 𑄌𑄚𑄴𑄝𑄩𑄢𑄴 𑄃𑄧𑄥𑄪𑄊𑄧𑄱 𑄃𑄧𑄝𑄧𑄌𑄴𑄗𑄖𑄴 𑄢𑄎𑄭 𑄇𑄨 𑄇𑄳𑄅𑄧𑄝𑄪𑄣𑄴 𑄈𑄬𑄠𑄬? 𑄎. 𑄥𑄬𑄌𑄴𑄟𑄬𑄌𑄴 𑄌𑄚𑄴𑄝𑄩𑄢𑄴 𑄇𑄣𑄳𑄅𑄴𑄧𑄠𑄴 𑄎𑄧𑄘𑄧𑄚𑄴 𑄦𑄳𑄅𑄧𑄠𑄬?</p>

<p>𑄸. 𑄈𑄨𑄣𑄴 𑄛𑄳𑄅𑄧𑄌𑄳𑄠𑄬𑄴 𑄎𑄉𑄚𑄳𑄦𑄨𑄖𑄴 𑄛𑄳𑄅𑄧𑄣𑄴 𑄘𑄧𑄱: 𑄇. 𑄙𑄧𑄚𑄬-𑄥𑄳𑄅𑄧𑄟𑄴𑄝𑄪𑄘𑄳𑄠𑄬 𑄞𑄧𑄢𑄴𑄛𑄪𑄢𑄴 𑄉𑄧𑄘 -----𑅁 𑄈. 𑄖𑄨𑄚𑄴 𑄞𑄬𑄠𑄧𑄢𑄴 𑄃𑄬𑄇𑄳𑄦𑄴𑄧𑄱 𑄉𑄳𑄅𑄧𑄢𑄳𑄦𑄨 𑄞𑄳𑄅𑄧𑄚𑄴 𑄌𑄨𑄉𑄳𑄅𑄧𑄚𑄧𑄖𑄳𑄦𑄴𑄪𑄚𑄴
𑄙𑄳𑄅𑄧𑄢𑄳𑄦𑄨 ---- 𑄉𑄳𑄅𑄧𑄢𑄳𑄦𑄨 𑄛𑄣𑄳𑄆𑄬 𑄖𑄪𑄣𑄳𑄦𑄳𑄠𑄴𑄧𑄚𑄴𑅁 𑄉. 𑄃𑄬𑄇𑄴𑄙𑄨𑄚𑄴 𑄘𑄨𑄎𑄧𑄚𑄬 ---- 𑄘𑄪𑄢𑄧𑄱𑄖𑄴 𑄝𑄬𑄢 𑄎𑄬𑄠𑄳𑄦𑄧𑄚𑄴𑅁 𑄊. 𑄥𑄉𑄧𑄢𑄬 𑄟𑄬𑄢𑄴 𑄈𑄬𑄚𑄳𑄦𑄳𑄠𑄬𑄠𑄴 𑄌𑄚𑄴𑄝𑄩𑄢𑄴 𑄝𑄨𑄢𑄳𑄠𑄬𑄖𑄴
---- 𑄦𑄧𑄣𑄧𑅁 𑄋. 𑄟𑄞𑄧𑄱𑄢𑄴 𑄥𑄬 𑄃𑄧𑄝𑄧𑄌𑄴𑄗 𑄈𑄧𑄝𑄧𑄢𑄴 𑄛𑄳𑄄𑄬 𑄥𑄉𑄧𑄢𑄬 𑄃𑄳𑄃𑄢𑄴 ----- 𑄚𑄧𑄝𑄣𑄳𑄠𑄴𑄧𑅁 𑄌. 𑄥𑄬𑄎𑄬𑄚𑄴𑄘𑄨 𑄢𑄎𑄭 -- 𑄈𑄬𑄠𑄳𑄦𑄬 𑄙𑄧𑄊𑄬 𑄖𑄢𑄴 𑄛𑄳𑄅𑄧𑄌𑄴 𑄛𑄬𑄠𑄬
𑄞𑄳𑄅𑄧𑄚𑄴𑄧𑄱𑄢𑄬 𑄥𑄉𑄧𑄢𑄧𑄖𑄳𑄦𑄳𑄠𑄬𑄴𑄠𑄴 --𑄉𑄳𑄅𑄧𑄢𑄳𑄦𑄨 𑄘𑄨𑄿𑄧𑄱𑅁 𑄍. "𑄦𑄬𑄢 𑄈𑄬𑄠𑄬 𑄝𑄊𑄧𑄘𑄧𑄢𑄬 𑄙𑄳𑄆𑄬𑄚𑄳𑄠𑄬𑄠𑄴 ---- 𑄝𑄇𑄴 𑄣𑄊𑄧𑄖𑄴 𑄛𑄚𑄳𑄦"𑅁</p>

<p>𑄹. 𑄈𑄎 𑄚𑄬 𑄟𑄨𑄏𑄳𑄠𑄬: 𑄇. 𑄛𑄪𑄢𑄧𑄱𑄚𑄨 𑄎𑄪𑄉𑄧𑄱𑄖𑄴 𑄃𑄨𑄢𑄝𑄳𑄅𑄧𑄖𑄨 𑄚𑄋𑄴 𑄞𑄨𑄣𑄨 𑄃𑄬𑄇𑄴 𑄢𑄬𑄌𑄴𑄎𑄳𑄠𑄧 𑄃𑄬𑄦𑄳𑄣𑄧𑅁 𑄈. 𑄢𑄎 𑄥𑄚𑄴𑄖𑄳𑄅𑄧𑄚𑄪𑄢𑄴 𑄃𑄬𑄇𑄴𑄎𑄧𑄚𑄴 𑄉𑄪𑄢𑄧𑄱 𑄞𑄬𑄭 𑄃𑄳𑄃 𑄝𑄬𑄊𑄧 𑄌𑄨𑄉𑄳𑄅𑄧𑄚𑄴
𑄃𑄬𑄇𑄳𑄦𑄴𑄧𑄱 𑄞𑄳𑄅𑄧𑄚𑄴 𑄃𑄬𑄦𑄳𑄣𑄧𑅁 𑄉. 𑄥𑄉𑄧𑄢𑄬 𑄟𑄬𑄢𑄴 𑄈𑄬𑄚𑄳𑄦𑄳𑄠𑄬𑄠𑄴 𑄌𑄚𑄴𑄝𑄩𑄢𑄴 𑄝𑄨𑄢𑄳𑄠𑄬𑄖𑄴 𑄟𑄧𑄚𑄧𑄘𑄪𑄇𑄴 𑄦𑄧𑄣𑄧𑅁 𑄊. 𑄟𑄞𑄧𑄱𑄢𑄴 𑄥𑄬 𑄃𑄧𑄝𑄧𑄌𑄴𑄗 𑄈𑄧𑄝𑄧𑄢𑄴 𑄛𑄳𑄄𑄬 𑄥𑄉𑄧𑄢𑄬 𑄃𑄢𑄳𑄦𑄧 𑄙𑄬𑄭 𑄎𑄬𑄠𑄬𑅁
𑄋. 𑄥𑄉𑄧𑄢𑄬 𑄊𑄧𑄢𑄧𑄖𑄴 𑄃𑄳𑄄𑄬 𑄌𑄚𑄴𑄝𑄩𑄢𑄴 𑄃𑄧𑄥𑄪𑄇𑄴 𑄌𑄬𑄢𑄬𑄖𑄴𑄗 𑄉𑄳𑄅𑄧𑄢𑄳𑄦𑄨 𑄉𑄧𑄟𑄴 𑄉𑄳𑄅𑄧𑄢𑄬𑄦𑄳𑄣𑄧𑅁</p>

<p>𑄺. 𑄇𑄧𑄙 𑄎𑄧𑄢𑄧: 𑄃𑄧𑄚𑄧𑄖𑄧𑄚𑄴, 𑄌𑄪𑄉𑄪𑄣𑄧𑄱𑄋𑄴, 𑄦𑄖𑄳𑄦𑄳𑄠𑄬𑄴𑄢𑄴, 𑄢𑄬𑄌𑄴𑄎𑄳𑄠𑄧, 𑄃𑄧𑄟𑄧𑄇𑄧𑄘𑄧, 𑄥𑄚𑄴𑄥𑄨𑄇𑄳𑄦𑄳𑄠𑄬𑄴𑅁</p>
           
<p>𑄻. 𑄟𑄘𑄧𑄟𑄳𑄦𑄬𑄖𑄴: 𑄃𑄧𑄚𑄧𑄖𑄧𑄚𑄴 = 𑄣𑄧𑄞𑄘𑄳𑄅𑄧𑄌𑄳𑄠𑄬𑄴𑅁 𑄛𑄧𑄏𑄝𑄨𑄢𑄳𑄠𑄬 = 𑄊𑄧𑄢𑄴 𑄚𑄚 𑄎𑄨𑄚𑄨𑄌𑄴𑅁 𑄞𑄣𑄪𑄖𑄴𑄙𑄪𑄢𑄴 = 𑄘𑄪𑄢𑄧𑄱𑄖𑄴𑅁 𑄇𑄳𑄅𑄧𑄝𑄪𑄣𑄴 = 𑄥𑄧𑄖𑄴𑄧 𑄉𑄪𑄢𑄨 𑄈𑄟𑄴𑄈𑄚𑅁 𑄎𑄧𑄘𑄧𑄚𑄴
= 𑄚𑄬𑄇𑄴 𑄝𑄳𑄃 𑄟𑄳𑄅𑄧𑄇𑄴 𑄦𑄧𑄝𑄢𑄴 𑄞𑄇𑄴𑄉𑄳𑄠𑄧𑅁 𑄉𑄞𑄪𑄢𑄴 = 𑄌𑄉𑄢𑄴𑅁 𑄈𑄧𑄘𑄚𑄴𑄥𑄨𑄇𑄴 =𑄃𑄧𑄟𑄧𑄇𑄧𑄘𑄧𑅁 𑄝𑄪𑄛𑄴 = 𑄎𑄬 𑄇𑄧𑄙 𑄇𑄳𑄅𑄳𑄃𑄧𑄠𑄴𑄚𑄧𑄝𑄢𑄬𑅁 𑄉𑄪𑄎𑄨 = 𑄛𑄳𑄅𑄧𑄣𑄳𑄆𑄬𑅁</p>


</body>
</html>

